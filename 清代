[0;32m 《读《桃花扇》传奇偶题八绝句（选—）》[m
[0;31m朝代：清代[m
[0;33m作者：张问陶[m
[0;37m竟指秦淮作战场，美人扇上写兴亡。
两朝应举侯公子，忍对桃花说李香！[m
%
[0;32m 《沁园春·十万琼枝》[m
[0;31m朝代：清代[m
[0;33m作者：陈维崧[m
[0;37m题徐渭文《钟山梅花图》，同云臣、南耕、京少赋。
十万琼枝，矫若银虬，翩如玉鲸。正困不胜烟，香浮南内；娇偏怯雨，影落西清。夹岸亭台，接天歌管，十四楼中乐太平。谁争赏？有珠珰贵戚，玉佩公卿。   
如今潮打孤城，只商女船头月自明。叹一夜啼乌，落花有恨；五陵石马，流水无声。寻去疑无，看来似梦，一幅生绡泪写成。携此卷，伴水天闲话，江海余生。[m
%
[0;32m 《寒夜次潘岷原韵》[m
[0;31m朝代：清代[m
[0;33m作者：查慎行[m
[0;37m一片西风作楚声，卧闻落叶打窗鸣。
不知十月江寒重，陡觉三更布被轻。
霜压啼乌惊月上，夜骄饥鼠阚灯明。
还家梦绕江湖阔，薄醉醒来句忽成。[m
%
[0;32m 《如梦令·万帐穹庐人醉》[m
[0;31m朝代：清代[m
[0;33m作者：纳兰性德[m
[0;37m万帐穹庐人醉，星影摇摇欲坠，归梦隔狼河，又被河声搅碎。还睡、还睡，解道醒来无味。[m
%
[0;32m 《周公谨砚（四首选二）》[m
[0;31m朝代：清代[m
[0;33m作者：黄宗羲[m
[0;37m弁阳片石出塘栖，馀墨犹然积水湄。
一半已书亡宋事，更留一半写今时。
剩水残山字句饶，剡源仁近共推敲。
砚中斑驳遗民泪，井底千年恨未销。[m
%
[0;32m 《极目（二首选一）》[m
[0;31m朝代：清代[m
[0;33m作者：蒋士铨[m
[0;37m江山奇胜总偏安，天堑茫茫固守难。
史册事随春梦过，皖公青入酒杯间。[m
%
[0;32m 《浣溪沙·红桥》[m
[0;31m朝代：清代[m
[0;33m作者：王士祯[m
[0;37m白鸟朱荷引画桡，垂杨影里见红桥，欲寻往事已魂消。
遥指平山山外路，断鸿无数水迢迢，新愁分付广陵潮。[m
%
[0;32m 《青玉案·丝丝香篆浓于雾》[m
[0;31m朝代：清代[m
[0;33m作者：高鹗[m
[0;37m丝丝香篆浓于雾，织就绿阴红雨。乳燕飞来傍莲幕，杨花欲雪，梨云如梦，又是清明暮。
屏山遮断相思路，子规啼到无声处。鳞瞑羽迷谁与诉。好段东风，好轮明月，尽教封侯误。[m
%
[0;32m 《满江红·代北燕南》[m
[0;31m朝代：清代[m
[0;33m作者：纳兰性德[m
[0;37m代北燕南，应不隔、月明千里。谁相念、胭脂山下，悲哉秋气。小立乍惊清露湿，孤眠最惜浓香腻。况夜鸟、啼绝四更头，边声起。
销不尽，悲歌意。匀不尽，相思泪。想故园今夜，玉阑谁倚。青海不来如意梦，红笺暂写违心字。道别来、浑是不关心，东堂桂。[m
%
[0;32m 《东风齐着力·电急流光》[m
[0;31m朝代：清代[m
[0;33m作者：纳兰性德[m
[0;37m电急流光，天生薄命，有泪如潮。勉为欢谑，到底总无聊。欲谱频年离恨，言已尽、恨未曾消。凭谁把，一天愁绪，按出琼萧。
往事水迢迢，窗前月、几番空照魂销。旧欢新梦，雁齿小红桥。最是烧灯时候，宜春髻、酒暖蒲萄。凄凉煞，五枝青玉，风雨飘飘。[m
%
[0;32m 《河渎神·风紧雁行高》[m
[0;31m朝代：清代[m
[0;33m作者：纳兰性德[m
[0;37m风紧雁行高，无边落木萧萧。楚天魂梦与香消，青山暮暮朝朝。
断续凉云来一缕，飘堕几丝灵雨。今夜冷红浦溆，鸳鸯栖向何处?[m
%
[0;32m 《晓行》[m
[0;31m朝代：清代[m
[0;33m作者：张问陶[m
[0;37m人语梦频惊，辕铃动晓征。
飞沙沉露气，残月带鸡声。
客路逾千里，归心折五更。
回怜江上宅，星汉近平明。[m
%
[0;32m 《醉太平·西湖寻梦》[m
[0;31m朝代：清代[m
[0;33m作者：王蕴章[m
[0;37m炉烟一窗，瓶花一床，更添十里湖光，对南屏晚妆。
藕风气香，竹风韵凉，等他月照回廊，浴鸳鸯一双。[m
%
[0;32m 《和阮亭《秋柳》诗原韵（四首选二）》[m
[0;31m朝代：清代[m
[0;33m作者：冒襄[m
[0;37m南浦西风合断魂，数枝清影立朱门。
可知春去浑无迹，忽地霜来渐有痕。
家世凄凉灵武殿，腰肢憔悴莫愁村。
曲中旧侣如相忆，急管哀筝与细论。
红闺紫塞昼飞霜，顾影羞窥白玉塘。
近日心情惟短笛，当年花絮已空箱。
梦残舞榭还歌榭，泪落岐王与薛王。
回首三春攀折苦，错教根植善和坊。[m
%
[0;32m 《荆溪道中》[m
[0;31m朝代：清代[m
[0;33m作者：厉鹗[m
[0;37m如画云岚西复西，梁溪几折入荆溪？
舟师失道隔烟问，山鸟畏人穿竹啼。[m
%
[0;32m 《浪淘沙·写梦》[m
[0;31m朝代：清代[m
[0;33m作者：龚自珍[m
[0;37m好梦最难留，吹过仙洲。寻思依样到心头。去也无踪寻也惯，一桁红楼。
中有话绸缪，灯火帘钩。是仙是幻是温柔。独自凄凉还自遣，自制离愁。[m
%
[0;32m 《江月·十月晴江月》[m
[0;31m朝代：清代[m
[0;33m作者：施闰章[m
[0;37m十月晴江月，微风夜未寒。
依人光不定，照影思无端。
少壮随波去，关河行路难。
平生素心友，莫共此时看。[m
%
[0;32m 《清凉山赞佛寺 （四首选一）》[m
[0;31m朝代：清代[m
[0;33m作者：吴伟业[m
[0;37m西北有高山，云是文殊台。
台上明月池，千叶金莲开。
花花相映发，叶叶同根栽。
王母携双成，绿盖云中来。
结以同心合，授以九子钗。
翠装雕玉辇，丹髹沉香斋。
护置琉璃屏，立在文石阶。
长恐乘风去，舍我归蓬莱。
从猎往上林，小队城南隈。
雪鹰异凡羽，果马殊群材。
言过乐游怨，进及长杨街。
张宴奏丝桐，新月穿宫槐。
携手呼太息，乐极生微哀。
千秋终寂寞，此日谁追陪。
陛下寿万年，妾命如尘埃。
愿共南山椁，长奉西宫杯。
披香淖博士，侧听私惊猜：
今日乐方乐，私语胡为哉？
待诏东方生，执戟前诙谐。
熏炉拂黼帐，白露零苍台。
吾王慎玉体，对酒毋伤怀。[m
%
[0;32m 《忆王孙·短长亭子短长桥》[m
[0;31m朝代：清代[m
[0;33m作者：钱枚[m
[0;37m短长亭子短长桥，桥外垂杨一万条。那回临别两魂销，恨迢迢，双桨春风打暮潮。[m
%
[0;32m 《过湖北山家》[m
[0;31m朝代：清代[m
[0;33m作者：施闰章[m
[0;37m路回临石岸，树老出墙根。
野水合诸涧，桃花成一村。
呼鸡过篱栅，行酒尽儿孙。
老矣吾将隐，前峰恰对门。[m
%
[0;32m 《初春济南作》[m
[0;31m朝代：清代[m
[0;33m作者：王士祯[m
[0;37m山郡逢春复乍晴，陂塘分出几泉清？
郭边万户皆临水，雪后千峰半入城。[m
%
[0;32m 《渡河》[m
[0;31m朝代：清代[m
[0;33m作者：厉鹗[m
[0;37m北来始作泛槎游，晚色苍苍望里收。
一线黄流奔禹甸，两涯残雪接徐州。
古今沉璧知无限，天地浮萍各自谋。
明日轻装又驴背，风前惭愧白沙鸥。[m
%
[0;32m 《生查子·东风不解愁》[m
[0;31m朝代：清代[m
[0;33m作者：纳兰性德[m
[0;37m 东风不解愁，偷展湘裙衩。独夜背纱笼，影著纤腰画。
爇尽水沉烟，露滴鸳鸯瓦。花骨冷宜香，小立樱桃下。[m
%
[0;32m 《临江仙·寒柳》[m
[0;31m朝代：清代[m
[0;33m作者：陈维崧[m
[0;37m自别西风憔悴甚，冻云流水平桥。并无黄叶伴飘飘。乱鸦三四点，愁坐话无憀。
云压西村茅舍重，怕他榾柮同烧。好留蛮样到春宵。三眠明岁事，重斗小楼腰。[m
%
[0;32m 《雨余小步》[m
[0;31m朝代：清代[m
[0;33m作者：王夫之[m
[0;37m莲花莲叶柳塘西，疏雨疏风斜照低。
竹箨冠轻容雪鬓，桃枝杖滑困春泥。
垂虹疑饮双溪水，砌草新添一寸荑。
不拟孤山闲放鹤，鹁鸠恰恰向人啼。[m
%
[0;32m 《螃蟹咏》[m
[0;31m朝代：清代[m
[0;33m作者：曹雪芹[m
[0;37m铁甲长戈死未忘，堆盘色相喜先尝。
螯封嫩玉双双满，壳凸红脂块块香。
多肉更怜卿八足，助情谁劝我千觞。
对兹佳品酬佳节，桂拂清风菊带霜。[m
%
[0;32m 《秋径》[m
[0;31m朝代：清代[m
[0;33m作者：傅山[m
[0;37m伙涉真高兴，留侯太有情。
篇章想不死，蜩蟪定长生。
剑求一人敌，杯中万虑冥。
悠然篱菊老，可不咏荆卿。[m
%
[0;32m 《人间词话七则》[m
[0;31m朝代：清代[m
[0;33m作者：王国维[m
[0;37m　　有有我之境，有无我之境。“泪眼问花花不语，乱红飞过秋千去。”“可堪孤馆闭春寒，杜鹃声里斜阳暮。”有我之境也。“采菊东篱下，悠然见南山。”“寒波澹澹起，白鸟悠悠下。”无我之境也。有我之境，以我观物，故物我皆著我之色彩。无我之境，以物观物，故不知何者为我，何者为物。古人为词，写有我之境者为多，然未始不能写无我之境，此在豪杰之士能自树立耳。
　　境非独谓景物也。喜怒哀乐，亦人心中之一境界。故能写真景物，真感情者，谓之有境界。否则谓之无境界。
　　境界有大小，不以是而分优劣。“细雨鱼儿出，微风燕子斜”何遽不若“落日照大旗，马鸣风萧萧”。“宝帘闲挂小银钩”何遽不若“雾失楼台，月迷津渡”也。
　　词至李后主而眼界始大，感慨遂深，遂变伶工之词而为士大夫之词。周介存置诸温韦之下，可为颠倒黑白矣。“自是人生长恨水长东”、“流水落花春去也，天上人间”，《金荃》《浣花》，能有此气象耶？
　　古今之成大事业、大学问者，罔不经过三种之境界：“昨夜西风凋碧树。独上高楼，望尽天涯路。”此第一境界也。“衣带渐宽终不悔，为伊消得人憔悴。”此第二境界也。“众里寻他千百度，蓦然回首，那人却在，灯火阑珊处。”此第三境界也。此等语皆非大词人不能道。然遽以此意解释诸词，恐为晏欧诸公所不许也。
　　大家之作，其言情也必沁人心脾，其写景也必豁人耳目。其辞脱口而出，无矫揉妆束之态。以其所见者真，所知者深也。诗词皆然。持此以衡古今之作者，可无大误也。
　　诗人对宇宙人生，须入乎其内，又须出乎其外。入乎其内，故能写之。出乎其外，故能观之。入乎其内，故有生气。出乎其外，故有高致。美成能入而不出。白石以降，于此二事皆未梦见。[m
%
[0;32m 《高邮雨泊》[m
[0;31m朝代：清代[m
[0;33m作者：王士祯[m
[0;37m寒雨秦邮夜泊船，南湖新涨水连天。
风流不见秦淮海，寂寞人间五百年。[m
%
[0;32m 《己丑元日》[m
[0;31m朝代：清代[m
[0;33m作者：归庄[m
[0;37m四年绝域度新正，此夕空将两目瞠。
天下兴亡凭揲策，一身进退类悬旌。
商君法令牛毛细，王莽征徭鱼尾赪。
不信江南百万户，锄稷只向陇头耕。[m
%
[0;32m 《夜过借园见主人坐月下吹笛》[m
[0;31m朝代：清代[m
[0;33m作者：袁枚[m
[0;37m秋夜访秋士，先闻水上音。
半天凉月色，一笛酒人心。
响遏碧云近，香传红藕深。
相逢清露下，流影湿衣襟。[m
%
[0;32m 《金缕曲·次女绣孙》[m
[0;31m朝代：清代[m
[0;33m作者：俞樾[m
[0;37m次女绣孙，倚此咏落花，词意凄惋。有云：“叹年华，我亦愁中老”，余谓少年人不宜作此，因广其意，亦成一阕。
花信匆匆度。算春来、瞢腾一醉，绿阴如许！万紫千红飘零尽，凭仗东风送去。更不问、埋香何处？却笑痴儿真痴绝，感年华、写出伤心句：“春去也，那能驻？”
浮生大抵无非寓。慢流连、鸣鸠乳燕，落花飞絮。毕竟韶华何尝老，休道春归太遽。看岁岁朱颜犹故。我亦浮生蹉跎甚，坐花阴、未觉斜阳暮。凭彩笔，绾春住。[m
%
[0;32m 《蝶恋花（四首）》[m
[0;31m朝代：清代[m
[0;33m作者：庄棫[m
[0;37m城上斜阳依碧树。
门外斑骓，见了还相顾。
玉勒珠鞭何处住？
回头不觉天将暮。
风里馀花都散去。
不省分开，何日能重遇？
凝睇窥君君莫误，几多心事从君诉。
百丈游丝牵别院。
行到门前，忽见韦郎面。
欲待回身钗乍颤，近前却喜无人见。
握手匆匆难久恋。
还怕人知，但弄团团扇。
强得分开心暗战，归时莫把朱颜变。
绿树阴阴晴昼午。
过了残春，红萼谁为主？
宛转花旖勤拥护，帘前错唤金鹦鹉。
回首行云迷洞户。
不道今朝，还比前朝苦。
百草千花羞看取，相思只有侬和汝。
残梦初回新睡足。
忽被东风，吹上横江曲。
寄语归期休暗卜，归来梦亦难重续。
隐约遥峰窗外绿。
不许临行，私语频相属。
过眼芳华真太促，从今望断横波目。[m
%
[0;32m 《金缕曲词二首》[m
[0;31m朝代：清代[m
[0;33m作者：顾贞观[m
[0;37m寄吴汉槎宁古塔，以词代书，丙辰冬寓京师千佛寺，冰雪中作
季子平安否？便归来，平生万事，那堪回首！行路悠悠谁慰藉，母老家贫子幼。记不起，从前杯酒。魑魅搏人应见惯，总输他，覆雨翻云手，冰与雪，周旋久。
泪痕莫滴牛衣透，数天涯，依然骨肉，几家能够？比似红颜多命薄，更不如今还有。只绝塞，苦寒难受。廿载包胥承一诺，盼乌头马角终相救。置此札，君怀袖。
我亦飘零久！十年来，深恩负尽，死生师友。宿昔齐名非忝窃，只看杜陵消瘦，曾不减，夜郎僝僽，薄命长辞知已别，问人生到此凄凉否？千万恨，为君剖。
兄生辛未吾丁丑，共此时，冰霜摧折，早衰蒲柳。诗赋从今须少作，留取心魄相守。但愿得，河清人寿！归日急翻行戍稿，把空名料理传身后。言不尽，观顿首。[m
%
[0;32m 《蝶恋花·阅尽天涯离别苦》[m
[0;31m朝代：清代[m
[0;33m作者：王国维[m
[0;37m阅尽天涯离别苦，不道归来，零落花如许。花底相看无一语，绿窗春与天俱莫。(俱莫 一作：俱暮)
待把相思灯下诉，一缕新欢，旧恨千千缕。最是人间留不住，朱颜辞镜花辞树。[m
%
[0;32m 《秋日登滕王阁》[m
[0;31m朝代：清代[m
[0;33m作者：彭孙遹[m
[0;37m客路逢秋思易伤，江天烟景正苍凉。
依然极浦生秋水，终古寒潮送夕阳。
高士几回亭草绿？梅仙一去岭云荒。
临风不见南来雁，书札何由达豫章？[m
%
[0;32m 《秦淮杂诗二十首·其一》[m
[0;31m朝代：清代[m
[0;33m作者：王士祯[m
[0;37m年来肠断秣陵舟，梦绕秦淮水上楼。
十日雨丝风片里，浓春艳景似残秋。[m
%
[0;32m 《对酒》[m
[0;31m朝代：清代[m
[0;33m作者：秋瑾[m
[0;37m不惜千金买宝刀，貂裘换酒也堪豪。
一腔热血勤珍重，洒去犹能化碧涛。[m
%
[0;32m 《闰中秋玩月》[m
[0;31m朝代：清代[m
[0;33m作者：慧霖[m
[0;37m禅边风味客边愁，馈我清光又满楼。
一月可曾闲几日，百年难得闰中秋。
菊花信待重阳久，桂子香闻上界留。
遮莫圆明似前度，不知谁续广寒游。[m
%
[0;32m 《红窗月·燕归花谢》[m
[0;31m朝代：清代[m
[0;33m作者：纳兰性德[m
[0;37m燕归花谢，早因循、又过清明。是一般风景，两样心情。犹记碧桃影里、誓三生。
乌丝阑纸娇红篆，历历春星。道休孤密约，鉴取深盟。语罢一丝香露、湿银屏。[m
%
[0;32m 《菩萨蛮·春闺》[m
[0;31m朝代：清代[m
[0;33m作者：徐灿[m
[0;37m困花压蕊丝丝雨，不堪只共愁人语。斗帐抱春寒，梦中何处山。
卷帘风意恶，泪与残红落。羡煞是杨花，输它先到家。[m
%
[0;32m 《村居》[m
[0;31m朝代：清代[m
[0;33m作者：高鼎[m
[0;37m草长莺飞二月天，拂堤杨柳醉春烟。
儿童散学归来早，忙趁东风放纸鸢。[m
%
[0;32m 《满江红·为问封姨》[m
[0;31m朝代：清代[m
[0;33m作者：纳兰性德[m
[0;37m为问封姨，何事却、排空卷地。又不是、江南春好，妒花天气。叶尽归鸦栖未得，带垂惊燕飘还起。甚天公、不肯惜愁人，添憔悴。
搅一霎，灯前睡。听半晌，心如醉。倩碧纱遮断，画屏深翠。只影凄清残烛下，离魂飘缈秋空里。总随他、泊粉与飘香，真无谓。[m
%
[0;32m 《浣溪沙·杨柳千条送马蹄》[m
[0;31m朝代：清代[m
[0;33m作者：纳兰性德[m
[0;37m杨柳千条送马蹄，北来征雁旧南飞。客中谁与换春衣。
终古闲情归落照，一春幽梦逐游丝。信回刚道别多时。[m
%
[0;32m 《梅花引·苏小小墓》[m
[0;31m朝代：清代[m
[0;33m作者：朱彝尊[m
[0;37m小溪澄，小桥横，小小坟前松柏声。
碧云停，碧云停，凝想往时，香车油壁轻。
溪流飞遍红襟鸟，桥头生遍红心草。
雨初晴，雨初晴，寒食落花，青骢不忍行。[m
%
[0;32m 《河传·春浅》[m
[0;31m朝代：清代[m
[0;33m作者：纳兰性德[m
[0;37m春浅，红怨，掩双环。微雨花间，昼闲。无言暗将红泪弹。阑珊，香销轻梦还。
斜倚画屏思往事，皆不是，空作相思字。记当时垂柳丝，花枝，满庭蝴蝶儿。[m
%
[0;32m 《残菊》[m
[0;31m朝代：清代[m
[0;33m作者：曹雪芹[m
[0;37m露凝霜重渐倾欹，宴赏才过小雪时。
蒂有余香金淡泊，枝无全叶翠离披。
半床落月蛩声病，万里寒云雁阵迟。
明岁秋风知再会，暂时分手莫相思。[m
%
[0;32m 《蝶恋花·旅月怀人》[m
[0;31m朝代：清代[m
[0;33m作者：宋琬[m
[0;37m月去疏帘才数尺，乌鹊惊飞，一片伤心白。万里故人关塞隔，南楼谁弄梅花笛？
蟋蟀灯前欺病客，清影徘徊，欲睡何由得？墙角芭蕉风瑟瑟，生憎遮掩窗儿黑。[m
%
[0;32m 《浣溪沙·一半残阳下小楼》[m
[0;31m朝代：清代[m
[0;33m作者：纳兰性德[m
[0;37m一半残阳下小楼，朱帘斜控软金钩。倚阑无绪不能愁。
有个盈盈骑马过，薄妆浅黛亦风流。见人羞涩却回头。[m
%
[0;32m 《杂感·大块凿混沌》[m
[0;31m朝代：清代[m
[0;33m作者：黄遵宪[m
[0;37m大块凿混沌，浑浑旋大圜；
隶首不能算，知有几万年。
羲轩造书契，今始岁五千；
以我视后人，若居三代先。
俗儒好尊古，日日故纸研；
六经字所无，不敢入诗篇。
古人弃糟粕，见之口流涎；
沿习甘剽盗，妄造丛罪愆。
黄土同抟人，今古何愚贤；
即今忽已古，断自何代前？
明窗敞流离，高炉蒸香烟；
左陈端溪砚，右列薛涛笺；
我手写我口，古岂能拘牵！
即今流俗语，我若登简编；
五千年后人，惊为古斓斑。[m
%
[0;32m 《追悼》[m
[0;31m朝代：清代[m
[0;33m作者：吴伟业[m
[0;37m秋风萧索响空帏，酒醒更残泪满衣。
辛苦共尝偏早去，乱离知否得同归。
君亲有愧吾还在，生死无端事总非。
最是伤心看稚女，一窗灯火照鸣机。[m
%
[0;32m 《自剑津发燕江次西溪》[m
[0;31m朝代：清代[m
[0;33m作者：周亮工[m
[0;37m双剑潆洄地，篮舆十万峰。
云争桥上屋，水舞石边春。
破壁蹲饥虎，残僧拜废钟。
追呼亦肯到，何处劝为农？[m
%
[0;32m 《蝶恋花·又到绿杨曾折处》[m
[0;31m朝代：清代[m
[0;33m作者：纳兰性德[m
[0;37m又到绿杨曾折处，不语垂鞭，踏遍清秋路。衰草连天无意绪，雁声远向萧关去。
不恨天涯行役苦，只恨西风，吹梦成今古。明日客程还几许，沾衣况是新寒雨。[m
%
[0;32m 《南乡子·为亡妇题照》[m
[0;31m朝代：清代[m
[0;33m作者：纳兰性德[m
[0;37m泪咽却无声，只向从前悔薄情。凭仗丹青重省识，盈盈，一片伤心画不成。
别语忒分明，午夜鹣鹣梦早醒。卿自早醒侬自梦，更更，泣尽风檐夜雨铃。[m
%
[0;32m 《咏白海棠》[m
[0;31m朝代：清代[m
[0;33m作者：曹雪芹[m
[0;37m秋容浅淡映重门，七节攒成雪满盆。
出浴太真冰作影，捧心西子玉为魂。
晓风不散愁千点，宿雨还添泪一痕。
独倚画栏如有意，清砧怨笛送黄昏。[m
%
[0;32m 《竹枝词（十首选二）》[m
[0;31m朝代：清代[m
[0;33m作者：方文[m
[0;37m侬家住在大江东，妾似船桅郎似篷。
船桅一心在篷里，篷无定向只随风。
春水新添几尺波，泛舟小妇解吴歌。
笑指侬如江上月，团圆时少缺时多。[m
%
[0;32m 《鲁连台》[m
[0;31m朝代：清代[m
[0;33m作者：屈大均[m
[0;37m一笑无秦帝，飘然向海东。
谁能排大难？不屑计奇功。
古戍三秋雁，高台万木风。
从来天下士，只在布衣中。[m
%
[0;32m 《偶然作》[m
[0;31m朝代：清代[m
[0;33m作者：屈复[m
[0;37m百金买骏马，千金买美人；
万金买高爵，何处买青春？[m
%
[0;32m 《南歌子·古戍饥乌集》[m
[0;31m朝代：清代[m
[0;33m作者：纳兰性德[m
[0;37m古戍饥乌集，荒城野雉飞。何年劫火剩残灰，试看英雄碧血，满龙堆。
玉帐空分垒，金笳己罢吹。东风回首尽成非，不道兴亡命也，岂人为。[m
%
[0;32m 《湘江秋晓》[m
[0;31m朝代：清代[m
[0;33m作者：刘道著[m
[0;37m爽气荐金风，新凉入衣袂。
朝露流青桐，旭日光生媚。
轩窗坐临江，烟影浮轻翠。
竹树带飞岚，荇藻俱明丽。
双鸥浴回波，蹴荡晴光坠。
风帆云外来，隐见都深致。
渔网次第张，钓饵各呈技。
苟得亦偶然，贪求本无谓。
远雁下平沙，嘹亮遗凄唳。
幽怀本不穷，况当心目费。
淡淡横朝烟，脉脉深秋思。[m
%
[0;32m 《解佩令·自题词集》[m
[0;31m朝代：清代[m
[0;33m作者：朱彝尊[m
[0;37m十年磨剑，五陵结客，把平生、涕泪都飘尽。
老去填词，一半是，空中传恨。
几曾围、燕钗蝉鬓？
 不师秦七，不师黄九，倚新声、玉田差近。
落拓江湖，且分付、歌筵红粉。
料封侯、白头无分！[m
%
[0;32m 《秋海棠》[m
[0;31m朝代：清代[m
[0;33m作者：秋瑾[m
[0;37m栽植恩深雨露同，一丛浅淡一丛浓。 
平生不借春光力，几度开来斗晚风？[m
%
[0;32m 《红毛刀歌》[m
[0;31m朝代：清代[m
[0;33m作者：秋瑾[m
[0;37m一泓秋水净纤毫，远看不知光如刀。 
直骇玉龙蟠匣内，待乘雷雨腾云霄。 
传闻利器来红毛，大食日本羞同曹。 
濡血便令骨节解，断头不俟锋刃交。 
抽刀出鞘天为摇，日月星辰芒骤韬。 
斫地一声海水立，露风三寸阴风号。 
陆专犀象水截蛟，魍魉惊避魑魅逃。 
遭斯刃者凡几辈？骷髅成群血涌涛。 
刀头百万英雄泣，腕底乾坤杀劫操。 
且来挂壁暂不用，夜夜鸣啸声疑鴞。 
英灵渴欲饮战血，也如块磊需酒浇。 
红毛红毛尔休骄，尔器诚利吾宁抛。 
自强在人不在器，区区一刀焉足豪？[m
%
[0;32m 《己亥杂诗·其二百二十》[m
[0;31m朝代：清代[m
[0;33m作者：龚自珍[m
[0;37m九州生气恃风雷，万马齐喑究可哀。
我劝天公重抖擞，不拘一格降人才。[m
%
[0;32m 《点绛唇·饯春》[m
[0;31m朝代：清代[m
[0;33m作者：王鹏运[m
[0;37m抛尽榆钱，依然难买春光驻。依春无语，肠断春归路。春去能来，人去能来否？长亭暮，乱山无数。只有鹃声苦。[m
%
[0;32m 《广陵》[m
[0;31m朝代：清代[m
[0;33m作者：谈迁[m
[0;37m南朝旧事一芜城，故国飘零百感生。
柳影天涯随去辇，杨花江上变浮萍。
远山依旧横新黛，断岸还看散冷萤。
今日广陵思往事，十年前亦号承平。[m
%
[0;32m 《蝶恋花·和漱玉词》[m
[0;31m朝代：清代[m
[0;33m作者：王士祯[m
[0;37m凉夜沉沉花漏冻，欹枕无眠，渐觉荒鸡动。此际闲愁郎不共，月移窗罅春寒重。
忆共锦衾无半缝，郎似桐花，妾似桐花凤。往事迢迢徒入梦，银筝断续连珠弄。[m
%
[0;32m 《九日酬诸子》[m
[0;31m朝代：清代[m
[0;33m作者：妙信[m
[0;37m不负东篱约，携尊过草堂。
远天连树杪，高月薄衣裳。
握手经年别，惊心九日霜。
诸君才绝世，独步许谁强。[m
%
[0;32m 《远志》[m
[0;31m朝代：清代[m
[0;33m作者：龚自珍[m
[0;37m九边烂数等雕虫，远志真看小草同。 
枉说健儿身在手，青灯夜雪阻山东。[m
%
[0;32m 《粤王台怀古》[m
[0;31m朝代：清代[m
[0;33m作者：廖燕[m
[0;37m粤峤犹存拜汉台，东南半壁望中开。
命归亭长占王业，人起炎方见霸才。
日月行空从地转，蛟龙入海卷潮回。
山川自古雄图在，槛外时闻绕电雷！[m
%
[0;32m 《五美吟·虞姬》[m
[0;31m朝代：清代[m
[0;33m作者：曹雪芹[m
[0;37m肠断乌骓夜啸风，虞兮幽恨对重瞳。
黥彭甘受他年醢，饮剑何如楚帐中？[m
%
[0;32m 《玄墓看梅》[m
[0;31m朝代：清代[m
[0;33m作者：德元[m
[0;37m谢却兰桡信杖藜，千峰盘磴入花畦。
晴云度影迷三径，暗水流香冷一溪。
僧寺多藏深树里，人家半在夕阳西。
登临更上朝元阁，满壁苔痕没旧题。[m
%
[0;32m 《荷花》[m
[0;31m朝代：清代[m
[0;33m作者：石涛[m
[0;37m荷叶五寸荷花娇，贴波不碍画船摇；
相到薰风四五月，也能遮却美人腰。[m
%
[0;32m 《夜起》[m
[0;31m朝代：清代[m
[0;33m作者：黄遵宪[m
[0;37m千声檐铁百淋铃，雨横风狂暂一停。
正望鸡鸣天下白，又惊鹅击海东青。
沉阴噎噎何多日，残月晖晖尚几星。
斗室苍茫吾独立，万家酣睡几人醒？[m
%
[0;32m 《高山流水·次夫子清风阁落成韵》[m
[0;31m朝代：清代[m
[0;33m作者：顾太清[m
[0;37m群山万壑引长风，透林皋、晓日玲珑。
楼外绿阴深，凭栏指点偏东。
浑河水、一线如虹。
清凉极，满谷幽禽啼啸，冷雾溟濛。
任海天寥阔，飞跃此身中。
云容。
看白云苍狗，无心者、变化虚空。
细草络危岩，岩花秀媚日承红。
清风阁，高凌霄汉，列岫如童。
待何年归去，谈笑各争雄。[m
%
[0;32m 《客盂，盂有问余于右元者，右元占韵复之，阿好过情，遂如韵自遣》[m
[0;31m朝代：清代[m
[0;33m作者：傅山[m
[0;37m扬雄拟我槐非伦，况复无才撰《美新》。
什一懒营虚笑鬼，寻常守辱失钱神。
生憎褚彦兴齐国，喜道陶潜是晋人。
破衲黄冠犹末死，还因邻里问僧珍。[m
%
[0;32m 《眼儿媚·一寸横波惹春留》[m
[0;31m朝代：清代[m
[0;33m作者：厉鹗[m
[0;37m一寸横波惹春留，何止最宜秋。妆残粉薄，矜严消尽，只有温柔。
当时底事匆匆去？悔不载扁舟。分明记得，吹花小径，听雨高楼。[m
%
[0;32m 《乌夜啼·同瞻园登戒坛千佛阁》[m
[0;31m朝代：清代[m
[0;33m作者：朱孝臧[m
[0;37m春云深宿虚坛，磬初残，步绕松阴双引出朱阑。
吹不断，黄一线，是桑干，又是夕阳无语下苍山。[m
%
[0;32m 《生查子·惆怅彩云飞》[m
[0;31m朝代：清代[m
[0;33m作者：纳兰性德[m
[0;37m惆怅彩云飞，碧落知何许。不见合欢花，空倚相思树。
总是别时情，那待分明语。判得最长宵，数尽厌厌雨。[m
%
[0;32m 《雨过桐庐》[m
[0;31m朝代：清代[m
[0;33m作者：查慎行[m
[0;37m江势西来弯复弯，乍惊风物异乡关。
百家小聚还成县，三面无城却倚山。
帆影依依枫叶外，滩声汩汩碓床间。
雨蓑烟笠严陵近，惭愧清流照客颜。[m
%
[0;32m 《春光好·迎春》[m
[0;31m朝代：清代[m
[0;33m作者：吴绮[m
[0;37m春来也，是何时？没人知。先到玉儿头上，袅花枝。
十二画楼帘卷，红妆笑语参差。争向彩幡成队去，看朱衣。[m
%
[0;32m 《画堂春·湔裙独上小渔矶》[m
[0;31m朝代：清代[m
[0;33m作者：顾贞观[m
[0;37m湔裙独上小渔矶，袜罗微溅春泥。一篙生绿画桥低，昨夜前溪。
回首楝花风急，催归暮雨霏霏。扑天香絮拥凄迷，南北东西。[m
%
[0;32m 《五美吟·西施》[m
[0;31m朝代：清代[m
[0;33m作者：曹雪芹[m
[0;37m一代倾城逐浪花，吴宫空自忆儿家。
效颦莫笑东村女，头白西边上浣纱。(上浣纱 一作：尚浣纱)[m
%
[0;32m 《独秀峰》[m
[0;31m朝代：清代[m
[0;33m作者：袁枚[m
[0;37m来龙去脉绝无有，突然一峰插南斗。
桂林山水奇八九，独秀峰尤冠其首。
三百六级登其巅，一城烟水来眼前。
青山尚且直如弦，人生孤立何伤焉？[m
%
[0;32m 《风流子·秋郊即事》[m
[0;31m朝代：清代[m
[0;33m作者：纳兰性德[m
[0;37m平原草枯矣，重阳后、黄叶树骚骚。记玉勒青丝，落花时节，曾逢拾翠，忽听吹箫。今来是、烧痕残碧尽，霜影乱红凋。秋水映空，寒烟如织，皂雕飞处，天惨云高。
人生须行乐，君知否？容易两鬓萧萧。自与东君作别，刬地无聊。算功名何许，此身博得，短衣射虎，沽酒西郊。便向夕阳影里，倚马挥毫。[m
%
[0;32m 《赋忧患》[m
[0;31m朝代：清代[m
[0;33m作者：龚自珍[m
[0;37m故物人寰少，犹蒙忧患俱。
春深恒作伴，宵梦亦先驱。
不逐年华改，难同逝水徂。
多情谁似汝？未忍托禳巫。[m
%
[0;32m 《酒泉子·谢却荼蘼》[m
[0;31m朝代：清代[m
[0;33m作者：纳兰性德[m
[0;37m谢却荼蘼，一片月明如水。篆香消，犹未睡，早鸦啼。
嫩寒无赖罗衣薄，休傍阑干角。最愁人，灯欲落，雁还飞。[m
%
[0;32m 《湘月·壬申夏泛舟西湖述怀有赋时予别杭州盖十年矣》[m
[0;31m朝代：清代[m
[0;33m作者：龚自珍[m
[0;37m壬申夏，泛舟西湖，述怀有赋，时予别杭州盖十年矣
天风吹我，堕湖山一角，果然清丽。
曾是东华生小客，回首苍茫无际。
屠狗功名，雕龙文卷，岂是平生意。
乡亲苏小，定应笑我非计。  
才见一抹斜阳，半堤香草，顿惹清愁起。
罗袜音尘何处觅，渺渺予怀孤寄。
怨去吹箫，狂来说剑，两样销魂味。
两般春梦，橹声荡入云水。[m
%
[0;32m 《菩萨蛮·朔风吹散三更雪》[m
[0;31m朝代：清代[m
[0;33m作者：纳兰性德[m
[0;37m朔风吹散三更雪，倩魂犹恋桃花月。梦好莫催醒，由他好处行。
无端听画角，枕畔红冰薄。塞马一声嘶，残星拂大旗。[m
%
[0;32m 《踏莎行·初春》[m
[0;31m朝代：清代[m
[0;33m作者：徐灿[m
[0;37m芳草才芽，梨花未雨，春魂已作天涯絮。晶帘宛转为谁垂，金衣飞上樱桃树。
故国茫茫，扁舟何许，夕阳一片江流去。碧云犹叠旧河山，月痕休到深深处。[m
%
[0;32m 《安庆客舍》[m
[0;31m朝代：清代[m
[0;33m作者：黄景仁[m
[0;37m月斜东壁影虚龛，枕簟清秋梦正酣。
一样梦醒听络纬，今宵江北昨江南。[m
%
[0;32m 《三垂冈》[m
[0;31m朝代：清代[m
[0;33m作者：严遂成[m
[0;37m英雄立马起沙陀，奈此朱梁跋扈何。
只手难扶唐社稷，连城犹拥晋山河。
风云帐下奇儿在，鼓角灯前老泪多。
萧瑟三垂冈下路，至今人唱《百年歌》。[m
%
[0;32m 《遣兴》[m
[0;31m朝代：清代[m
[0;33m作者：袁枚[m
[0;37m爱好由来下笔难，一诗千改始心安。
阿婆还似初笄女，头未梳成不许看。[m
%
[0;32m 《金陵冬夜》[m
[0;31m朝代：清代[m
[0;33m作者：林古度[m
[0;37m老来贫困实堪磋，寒气偏归我一家。
无被夜眠牵破絮，浑如孤鹤入芦花。[m
%
[0;32m 《临江仙·癸未除夕作》[m
[0;31m朝代：清代[m
[0;33m作者：李慈铭[m
[0;37m翠柏红梅围小坐，岁筵未是全贫。蜡鹅花下烛如银。钗符金胜，又见一家春。
自写好宜祛百病，非官非隐闲身。屠苏醉醒已三更。一声鸡唱，五十六年人。[m
%
[0;32m 《又忏心一首》[m
[0;31m朝代：清代[m
[0;33m作者：龚自珍[m
[0;37m佛言劫火遇皆销，何物千年怒若潮。
经济文章磨白昼，幽光狂慧复中宵。
来何汹涌须挥剑，去尚缠绵可付箫。
心药心灵总心病，寓言决欲就灯烧。[m
%
[0;32m 《阮郎归·吴门寄家书》[m
[0;31m朝代：清代[m
[0;33m作者：项鸿祚[m
[0;37m阖闾城下漏声残，别愁千万端。
蜀笺书字报平安，烛花和泪弹。
无一语，只加餐，病时须自宽。
早梅庭院夜深寒，月中休倚阑。[m
%
[0;32m 《春兴·夜来风雨梦》[m
[0;31m朝代：清代[m
[0;33m作者：黄景仁[m
[0;37m夜来风雨梦难成，是处溪头听卖饧。
怪底桃花半零落，江村明日是清明。[m
%
[0;32m 《淀江道中口占》[m
[0;31m朝代：清代[m
[0;33m作者：苏曼殊[m
[0;37m孤村隐隐起微烟，处处秧歌竞插田。
羸马未须愁远道，桃花红欲上吟鞭。[m
%
[0;32m 《谒金门·风丝袅》[m
[0;31m朝代：清代[m
[0;33m作者：纳兰性德[m
[0;37m风丝袅，水浸碧天清晓。一镜湿云青未了，雨晴春草草。
梦里轻螺谁扫，帘外落花红小。独睡起来情悄悄，寄愁何处好。[m
%
[0;32m 《醉落魄·咏鹰》[m
[0;31m朝代：清代[m
[0;33m作者：陈维崧[m
[0;37m寒山几堵，风低削碎中原路。秋空一碧无今古，醉袒貂裘，略记寻呼处。
男儿身手和谁赌。老来猛气还轩举。人间多少闲狐兔。月黑沙黄，此际偏思汝。[m
%
[0;32m 《西湖杂诗五首》[m
[0;31m朝代：清代[m
[0;33m作者：黄任[m
[0;37m其一
珍重游人入画图，楼台绣错与茵铺。
宋家万里中原土，博得钱塘十顷湖。
其二
画罗纨扇总如云，细草新泥簇蝶裙。
孤愤何关儿女事，踏青争上岳王坟！
其三
鱼羹宋嫂六桥无，原是樊楼旧酒垆。
宣索可怜停玉食，官家和泪话东都。
其四
梅花亦作黍离看，野水荒坟绕一湾。
肠断黄金台下客，更传天语到孤山。
其五
珠襦玉匣出昭陵，杜宇斜阳不可听。
千树桃花万条柳，六桥无地种冬青。[m
%
[0;32m 《五美吟·绿珠》[m
[0;31m朝代：清代[m
[0;33m作者：曹雪芹[m
[0;37m瓦砾明珠一例抛，何曾石尉重娇娆？
都缘顽福前生造，更有同归慰寂寥。[m
%
[0;32m 《吟剑》[m
[0;31m朝代：清代[m
[0;33m作者：洪秀全[m
[0;37m手持三尺定山河，四海为家共饮和。
擒尽妖邪归地网，收残奸宄落天罗。
东南西北效皇极，日月星辰奏凯歌。(效皇极 一作：敦皇极)
虎啸龙吟光世界，太平一统乐如何！[m
%
[0;32m 《九日登高台寺》[m
[0;31m朝代：清代[m
[0;33m作者：沈辂[m
[0;37m万里秋光客兴赊，同人九日惜年华。
台高不尽看枫叶，院净何须坐菊花。
对酒披襟形独放，凭风落帽笑谁加。
诗成合座皆珠玉，归去迟迟满落霞。[m
%
[0;32m 《南乡子·集调名》[m
[0;31m朝代：清代[m
[0;33m作者：龚翔麟[m
[0;37m拨棹蓦山溪。月上瓜州杨柳枝。金盏玉人歌解佩。一片子。绿盖舞风轻簇水。[m
%
[0;32m 《圆圆曲》[m
[0;31m朝代：清代[m
[0;33m作者：吴伟业[m
[0;37m　　鼎湖当日弃人间，破敌收京下玉关。恸哭六军俱缟素，冲冠一怒为红颜。红颜流落非吾恋，逆贼天亡自荒宴。电扫黄巾定黑山，哭罢君亲再相见。
　　相见初经田窦家，侯门歌舞出如花。许将戚里箜篌伎，等取将军油壁车。家本姑苏浣花里，圆圆小字娇罗绮。梦向夫差苑里游，宫娥拥入君王起。前身合是采莲人，门前一片横塘水。横塘双桨去如飞，何处豪家强载归。此际岂知非薄命，此时唯有泪沾衣。薰天意气连宫掖，明眸皓齿无人惜。夺归永巷闭良家，教就新声倾坐客。坐客飞觞红日暮，一曲哀弦向谁诉？白晳通侯最少年，拣取花枝屡回顾。早携娇鸟出樊笼，待得银河几时渡？恨杀军书抵死催，苦留后约将人误。相约恩深相见难，一朝蚁贼满长安。可怜思妇楼头柳，认作天边粉絮看。遍索绿珠围内第，强呼绛树出雕阑。若非壮士全师胜，争得蛾眉匹马还？
　　蛾眉马上传呼进，云鬟不整惊魂定。蜡炬迎来在战场，啼妆满面残红印。专征萧鼓向秦川，金牛道上车千乘。斜谷云深起画楼，散关月落开妆镜。传来消息满江乡，乌桕红经十度霜。教曲伎师怜尚在，浣纱女伴忆同行。旧巢共是衔泥燕，飞上枝头变凤凰。长向尊前悲老大，有人夫婿擅侯王。当时只受声名累，贵戚名豪竞延致。一斛明珠万斛愁，关山漂泊腰肢细。错怨狂风飏落花，无边春色来天地。
　　尝闻倾国与倾城，翻使周郎受重名。妻子岂应关大计，英雄无奈是多情。全家白骨成灰土，一代红妆照汗青。君不见，馆娃初起鸳鸯宿，越女如花看不足。香径尘生乌自啼，屧廊人去苔空绿。换羽移宫万里愁，珠歌翠舞古梁州。为君别唱吴宫曲，汉水东南日夜流！[m
%
[0;32m 《醉太平·江口醉后作》[m
[0;31m朝代：清代[m
[0;33m作者：陈维崧[m
[0;37m钟山后湖，长干夜乌。
齐台宋苑模糊，剩连天绿芜。
估船运租，江楼醉呼。
西风流落丹徒，想刘家寄奴。[m
%
[0;32m 《折桂令·问秦淮》[m
[0;31m朝代：清代[m
[0;33m作者：孔尚任[m
[0;37m问秦淮旧日窗寮，破纸迎风，坏槛当潮，目断魂消。
当年粉黛，何处笙箫？罢灯船端阳不闹，收酒旗重九无聊。
白鸟飘飘，绿水滔滔，嫩黄花有些蝶飞，新红叶无个人瞧。[m
%
[0;32m 《菩萨蛮·问君何事轻离别》[m
[0;31m朝代：清代[m
[0;33m作者：纳兰性德[m
[0;37m问君何事轻离别，一年能几团圆月。杨柳乍如丝，故园春尽时。
春归归不得，两桨松花隔。旧事逐寒潮，啼鹃恨未消。[m
%
[0;32m 《访妙玉乞红梅》[m
[0;31m朝代：清代[m
[0;33m作者：曹雪芹[m
[0;37m酒未开樽句未裁，寻春问腊到蓬莱。
不求大士瓶中露，为乞孀娥槛外梅。
入世冷挑红雪去，离尘香割紫云来。
槎枒谁惜诗肩瘦，衣上犹沾佛院苔。[m
%
[0;32m 《赤枣子·寄语酿花风日好》[m
[0;31m朝代：清代[m
[0;33m作者：纳兰性德[m
[0;37m惊晓漏，护春眠。格外娇慵只自怜。
寄语酿花风日好，绿窗来与上琴弦。[m
%
[0;32m 《促织》[m
[0;31m朝代：清代[m
[0;33m作者：蒲松龄[m
[0;37m　　宣德间，宫中尚促织之戏，岁征民间。此物故非西产；有华阴令欲媚上官，以一头进，试使斗而才，因责常供。令以责之里正。市中游侠儿得佳者笼养之，昂其直，居为奇货。里胥猾黠，假此科敛丁口，每责一头，辄倾数家之产。
　　邑有成名者，操童子业，久不售。为人迂讷，遂为猾胥报充里正役，百计营谋不能脱。不终岁，薄产累尽。会征促织，成不敢敛户口，而又无所赔偿，忧闷欲死。妻曰：“死何裨益？不如自行搜觅，冀有万一之得。”成然之。早出暮归，提竹筒丝笼，于败堵丛草处，探石发穴，靡计不施，迄无济。即捕得三两头，又劣弱不中于款。宰严限追比，旬余，杖至百，两股间脓血流离，并虫亦不能行捉矣。转侧床头，惟思自尽。
　　时村中来一驼背巫，能以神卜。成妻具资诣问。见红女白婆，填塞门户。入其舍，则密室垂帘，帘外设香几。问者爇香于鼎，再拜。巫从旁望空代祝，唇吻翕辟，不知何词。各各竦立以听。少间，帘内掷一纸出，即道人意中事，无毫发爽。成妻纳钱案上，焚拜如前人。食顷，帘动，片纸抛落。拾视之，非字而画：中绘殿阁，类兰若；后小山下，怪石乱卧，针针丛棘，青麻头伏焉；旁一蟆，若将跃舞。展玩不可晓。然睹促织，隐中胸怀。折藏之，归以示成。
　　成反复自念，得无教我猎虫所耶？细瞻景状，与村东大佛阁逼似。乃强起扶杖，执图诣寺后，有古陵蔚起。循陵而走，见蹲石鳞鳞，俨然类画。遂于蒿莱中侧听徐行，似寻针芥。而心目耳力俱穷，绝无踪响。冥搜未已，一癞头蟆猝然跃去。成益愕，急逐趁之，蟆入草间。蹑迹披求，见有虫伏棘根。遽扑之，入石穴中。掭以尖草，不出；以筒水灌之，始出，状极俊健。逐而得之。审视，巨身修尾，青项金翅。大喜，笼归，举家庆贺，虽连城拱璧不啻也。上于盆而养之，蟹白栗黄，备极护爱，留待限期，以塞官责。
　　成有子九岁，窥父不在，窃发盆。虫跃掷径出，迅不可捉。及扑入手，已股落腹裂，斯须就毙。儿惧，啼告母。母闻之，面色灰死，大惊曰：“业根，死期至矣！而翁归，自与汝复算耳！”儿涕而去。
　　未几，成归，闻妻言，如被冰雪。怒索儿，儿渺然不知所往。既而得其尸于井，因而化怒为悲，抢呼欲绝。夫妻向隅，茅舍无烟，相对默然，不复聊赖。日将暮，取儿藁葬。近抚之，气息惙然。喜置榻上，半夜复苏。夫妻心稍慰，但儿神气痴木，奄奄思睡。成顾蟋蟀笼虚，则气断声吞，亦不复以儿为念，自昏达曙，目不交睫。东曦既驾，僵卧长愁。忽闻门外虫鸣，惊起觇视，虫宛然尚在。喜而捕之，一鸣辄跃去，行且速。覆之以掌，虚若无物；手裁举，则又超忽而跃。急趋之，折过墙隅，迷其所在。徘徊四顾，见虫伏壁上。审谛之，短小，黑赤色，顿非前物。成以其小，劣之。惟彷徨瞻顾，寻所逐者。壁上小虫忽跃落襟袖间，视之，形若土狗，梅花翅，方首，长胫，意似良。喜而收之。将献公堂，惴惴恐不当意，思试之斗以觇之。
　　村中少年好事者，驯养一虫，自名“蟹壳青”，日与子弟角，无不胜。欲居之以为利，而高其直，亦无售者。径造庐访成，视成所蓄，掩口胡卢而笑。因出己虫，纳比笼中。成视之，庞然修伟，自增惭怍，不敢与较。少年固强之。顾念蓄劣物终无所用，不如拼博一笑，因合纳斗盆。小虫伏不动，蠢若木鸡。少年又大笑。试以猪鬣毛撩拨虫须，仍不动。少年又笑。屡撩之，虫暴怒，直奔，遂相腾击，振奋作声。俄见小虫跃起，张尾伸须，直龁敌领。少年大骇，急解令休止。虫翘然矜鸣，似报主知。成大喜。方共瞻玩，一鸡瞥来，径进以啄。成骇立愕呼，幸啄不中，虫跃去尺有咫。鸡健进，逐逼之，虫已在爪下矣。成仓猝莫知所救，顿足失色。旋见鸡伸颈摆扑，临视，则虫集冠上，力叮不释。成益惊喜，掇置笼中。
　　翼日进宰，宰见其小，怒呵成。成述其异，宰不信。试与他虫斗，虫尽靡。又试之鸡，果如成言。乃赏成，献诸抚军。抚军大悦，以金笼进上，细疏其能。既入宫中，举天下所贡蝴蝶、螳螂、油利挞、青丝额一切异状遍试之，莫出其右者。每闻琴瑟之声，则应节而舞。益奇之。上大嘉悦，诏赐抚臣名马衣缎。抚军不忘所自，无何，宰以卓异闻。宰悦，免成役。又嘱学使俾入邑庠。后岁余，成子精神复旧，自言身化促织，轻捷善斗，今始苏耳。抚军亦厚赉成。不数年，田百顷，楼阁万椽，牛羊蹄躈各千计；一出门，裘马过世家焉。
　　异史氏曰：“天子偶用一物，未必不过此已忘；而奉行者即为定例。加以官贪吏虐，民日贴妇卖儿，更无休止。故天子一跬步，皆关民命，不可忽也。独是成氏子以蠹贫，以促织富，裘马扬扬。当其为里正，受扑责时，岂意其至此哉！天将以酬长厚者，遂使抚臣、令尹，并受促织恩荫。闻之：一人飞升，仙及鸡犬。信夫！”[m
%
[0;32m 《地震》[m
[0;31m朝代：清代[m
[0;33m作者：蒲松龄[m
[0;37m　　康熙七年六月十七日戌刻，地大震。余适客稷下，方与表兄李笃之对烛饮。忽闻有声如雷，自东南来，向西北去。众骇异，不解其故。俄而几案摆簸，酒杯倾覆；屋梁椽柱，错折有声。相顾失色。久之，方知地震，各疾趋出。见楼阁房舍，仆而复起；墙倾屋塌之声，与儿啼女号，喧如鼎沸。
　　人眩晕不能立，坐地上，随地转侧。河水倾泼丈余，鸡鸣犬吠满城中。逾一时许，始稍定。视街上，则男女裸聚，竞相告语，并忘其未衣也。后闻某处井倾仄，不可汲；某家楼台南北易向；栖霞山裂；沂水陷穴，广数亩。此真非常之奇变也。
　　有邑人妇，夜起溲溺，回则狼衔其子。妇急与狼争。狼一缓颊，妇夺儿出，携抱中。狼蹲不去。妇大号。邻人奔集，狼乃去。妇惊定作喜，指天画地，述狼衔儿状，已夺儿状。良久，忽悟一身未着寸缕，乃奔。此与地震时男妇两忘者，同一情状也。人之惶急无谋，一何可笑！[m
%
[0;32m 《梅花岭记》[m
[0;31m朝代：清代[m
[0;33m作者：全祖望[m
[0;37m　　顺治二年乙酉四月，江都围急。督相史忠烈公知势不可为，集诸将而语之曰：“吾誓与城为殉，然仑皇中不可落于敌人之手以死，谁为我临期成此大节者？”副将军史德威慨然任之。忠烈喜曰：“吾尚未有子，汝当以同姓为吾后。吾上书太夫人，谱汝诸孙中。”
　　五日，城陷，忠烈拔刀自裁，诸将果争前抱持之。忠烈大呼德威，德威流涕，不能执刃，遂为诸将所拥而行。至小东门，大兵如林而至，马副使鸣騄、任太守民育及诸将刘都督肇基等皆死。忠烈乃瞠目曰：“我史阁部也。”被执至南门。和硕豫亲王以先生呼之，劝之。忠烈大骂而死。初，忠烈遗言：“我死当葬梅花岭上。”至是，德威求公之骨不可得，乃以衣冠葬之。
　　或曰：“城之破也，有亲见忠烈青衣乌帽，乘白马，出天宁门投江死者，未尝殒于城中也。”自有是言，大江南北遂谓忠烈未死。已而英、霍山师大起，皆托忠烈之名，仿佛陈涉之称项燕。吴中孙公兆奎以起兵不克，执至白下。经略洪承畴与之有旧，问曰：“先生在兵间，审知故扬州阁部史公果死耶，抑未死耶？”孙公答曰：“经略从北来，审知故松山殉难督师洪公果死耶，抑未死耶？”承畴大恚，急呼麾下驱出斩之。
　　呜呼！神仙诡诞之说，谓颜太师以兵解，文少保亦以悟大光明法蝉脱，实未尝死。不知忠义者圣贤家法，其气浩然，常留天地之间，何必出世入世之面目！神仙之说，所谓为蛇画足。即如忠烈遗骸，不可问矣，百年而后，予登岭上，与客述忠烈遗言，无不泪下如雨，想见当日围城光景，此即忠烈之面目宛然可遇，是不必问其果解脱否也，而况冒其未死之名者哉？
　　墓旁有丹徒钱烈女之冢，亦以乙酉在扬，凡五死而得绝，特告其父母火之，无留骨秽地，扬人葬之于此。江右王猷定、关中黄遵严、粤东屈大均为作传、铭、哀词。
　　顾尚有未尽表章者：予闻忠烈兄弟，自翰林可程下，尚有数人，其后皆来江都省墓。适英、霍山师败，捕得冒称忠烈者，大将发至江都，令史氏男女来认之。忠烈之第八弟已亡，其夫人年少有色，守节，亦出视之。大将艳其色，欲强娶之，夫人自裁而死。时以其出于大将之所逼也，莫敢为之表章者。
　　呜呼！忠烈尝恨可程在北，当易姓之间，不能仗节，出疏纠之。岂知身后乃有弟妇，以女子而踵兄公之余烈乎？梅花如雪，芳香不染。异日有作忠烈祠者，副使诸公，谅在从祀之列，当另为别室以祀夫人，附以烈女一辈也。[m
%
[0;32m 《减字木兰花·偶检丛纸中》[m
[0;31m朝代：清代[m
[0;33m作者：龚自珍[m
[0;37m偶检丛纸中，得花瓣一包，纸背细书辛幼安“更能消几番风雨”一阕，乃是京师悯忠寺海棠花，戊辰暮春所戏为也，泫然得句。
人天无据，被依留得香魂住。如梦如烟，枝上花开又十年！
十年千里，风痕雨点斓斑里。莫怪怜他，身世依然是落花。[m
%
[0;32m 《苏幕遮·送春》[m
[0;31m朝代：清代[m
[0;33m作者：高鹗[m
[0;37m日烘晴，风弄晓，芍药荼醾，是处撄怀抱。倦枕深杯消不了，人惜残春，我道春归好。
絮从抛，莺任老，拼作无情，不为多情恼。日影渐斜人悄悄，凭暖栏杆，目断游丝袅。[m
%
[0;32m 《为学一首示子侄》[m
[0;31m朝代：清代[m
[0;33m作者：彭端淑[m
[0;37m　　天下事有难易乎？为之，则难者亦易矣；不为，则易者亦难矣。人之为学有难易乎？学之，则难者亦易矣；不学，则易者亦难矣。
　　吾资之昏，不逮人也，吾材之庸，不逮人也；旦旦而学之，久而不怠焉，迄乎成，而亦不知其昏与庸也。吾资之聪，倍人也，吾材之敏，倍人也；屏弃而不用，其与昏与庸无以异也。圣人之道，卒于鲁也传之。然则昏庸聪敏之用，岂有常哉？ 
　　蜀之鄙有二僧：其一贫，其一富。贫者语于富者曰：“吾欲之南海，何如？”富者曰：“子何恃而往？”曰：“吾一瓶一钵足矣。”富者曰：“吾数年来欲买舟而下，犹未能也。子何恃而往！”越明年，贫者自南海还，以告富者，富者有惭色。 
　　西蜀之去南海，不知几千里也，僧富者不能至而贫者至焉。人之立志，顾不如蜀鄙之僧哉?是故聪与敏，可恃而不可恃也；自恃其聪与敏而不学者，自败者也。昏与庸，可限而不可限也；不自限其昏与庸，而力学不倦者，自力者也。[m
%
[0;32m 《霜天晓角·重来对酒》[m
[0;31m朝代：清代[m
[0;33m作者：纳兰性德[m
[0;37m重来对酒，折尽风前柳。若问看花情绪，似当日、怎能彀。
休为西风瘦，痛饮频搔首。自古青蝇白璧，天已早安排就。[m
%
[0;32m 《水调歌头·题西山秋爽图》[m
[0;31m朝代：清代[m
[0;33m作者：纳兰性德[m
[0;37m空山梵呗静，水月影俱沉。悠然一境人外，都不许尘侵。岁晚忆曾游处，犹记半竿斜照，一抹界疏林。绝顶茅庵里，老衲正孤吟。
云中锡，溪头钓，涧边琴。此生著几两屐，谁识卧游心？准拟乘风归去，错向槐安回首，何日得投簪。布袜青鞋约，但向画图寻。[m
%
[0;32m 《赠梁任父母同年 / 题梁任父同年》[m
[0;31m朝代：清代[m
[0;33m作者：黄遵宪[m
[0;37m寸寸山河寸寸金，侉离分裂力谁任。
杜鹃再拜忧天泪，精卫无穷填海心。[m
%
[0;32m 《浣溪沙·红桥》[m
[0;31m朝代：清代[m
[0;33m作者：王士祯[m
[0;37m北郭清溪一带流，红桥风物眼中秋，绿杨城郭是扬州。
西望雷塘何处是？香魂零落使人愁，淡烟芳草旧迷楼。[m
%
[0;32m 《采桑子·塞上咏雪花》[m
[0;31m朝代：清代[m
[0;33m作者：纳兰性德[m
[0;37m非关癖爱轻模样，冷处偏佳。别有根芽，不是人间富贵花。
谢娘别后谁能惜，飘泊天涯。寒月悲笳，万里西风瀚海沙。[m
%
[0;32m 《暮雪》[m
[0;31m朝代：清代[m
[0;33m作者：大须[m
[0;37m日夕北风紧，寒林噤暮鸦。
是谁谈佛法，真个坠天花。
呵笔难临帖，敲床且煮茶。
禅关堪早闭，应少客停车。[m
%
[0;32m 《碧云寺》[m
[0;31m朝代：清代[m
[0;33m作者：钱谦益[m
[0;37m丹青台殿起层层，玉砌雕闹取次登。
禁近恩波蒙葬地，内家香火傍掸灯。
丰碑巨刻书元宰，碧海红尘问老僧。
礼罢空王三叹息，自穿萝径拄孤藤。[m
%
[0;32m 《相见欢·花前顾影粼》[m
[0;31m朝代：清代[m
[0;33m作者：毛奇龄[m
[0;37m花前顾影粼粼。水中人。水面残花片片绕人身。
私自整，红斜领，茜儿巾。却讶领间巾里刺花新。[m
%
[0;32m 《绮怀》[m
[0;31m朝代：清代[m
[0;33m作者：黄景仁[m
[0;37m几回花下坐吹箫，银汉红墙入望遥。
似此星辰非昨夜，为谁风露立中宵。
缠绵思尽抽残茧，宛转心伤剥后蕉。
三五年时三五月，可怜杯酒不曾消。[m
%
[0;32m 《逆旅题壁，次周伯恬原韵》[m
[0;31m朝代：清代[m
[0;33m作者：龚自珍[m
[0;37m名场阅历莽无涯，心史纵横自一家。
秋气不惊堂内燕，夕阳还恋路旁鸦。
东邻嫠老难为妾，古木根深不似花。
何日冥鸿踪迹遂，美人经卷葬年华。[m
%
[0;32m 《南乡子·泪咽却无声》[m
[0;31m朝代：清代[m
[0;33m作者：纳兰性德[m
[0;37m泪咽却无声，只向从前悔薄情，凭仗丹青重省识，盈盈。一片伤心画不成。
别语忒分明，午夜鹣鹣梦早醒。卿自早醒侬自梦，更更。泣尽风檐夜雨铃。[m
%
[0;32m 《梅村》[m
[0;31m朝代：清代[m
[0;33m作者：吴伟业[m
[0;37m枳篱茅舍掩苍苔，乞竹分花手自栽。
不好诣人贪客过，惯迟作答爱书来。
闲窗听雨摊诗卷，独树看云上啸台。
桑落酒香卢桔美，钓肥斜系草堂开。[m
%
[0;32m 《下相极东庵读同年北使时诗卷》[m
[0;31m朝代：清代[m
[0;33m作者：吴伟业[m
[0;37m兰若停骖洒墨成，过河持节事分明。
上林飞雁无还表，头白山僧话子卿。[m
%
[0;32m 《新竹》[m
[0;31m朝代：清代[m
[0;33m作者：郑燮[m
[0;37m新竹高于旧竹枝，全凭老干为扶持。
下年再有新生者，十丈龙孙绕凤池。(下年 一作：明年)[m
%
[0;32m 《和盛集陶落叶》[m
[0;31m朝代：清代[m
[0;33m作者：钱谦益[m
[0;37m秋老钟山万木稀，凋伤总属劫尘飞。
不知玉露凉风急，只道金陵王气非。
倚月素娥徒有树，履霜青女正无衣。
华林惨淡如沙漠，万里寒空一雁归。[m
%
[0;32m 《三闾祠》[m
[0;31m朝代：清代[m
[0;33m作者：查慎行[m
[0;37m平远江山极目回，古祠漠漠背城开。
莫嫌举世无知己，未有庸人不忌才。
放逐肯消亡国恨？岁时犹动楚人哀！
湘兰沅芷年年绿，想见吟魂自往来。[m
%
[0;32m 《题张苍水集》[m
[0;31m朝代：清代[m
[0;33m作者：柳亚子[m
[0;37m北望中原涕泪多，胡尘惨淡汉山河。
盲风晦雨凄其夜，起读先生正气歌。[m
%
[0;32m 《梦中作四绝句（之二）》[m
[0;31m朝代：清代[m
[0;33m作者：龚自珍[m
[0;37m黄金华发两飘萧，六九童心尚未消。
叱起海红帘底月，四厢花影怒于潮。[m
%
[0;32m 《少年游·江南三月听莺天》[m
[0;31m朝代：清代[m
[0;33m作者：吴锡麒[m
[0;37m江南三月听莺天，买酒莫论钱。晚笋余花，绿阴青子，春老夕阳前。
欲寻旧梦前溪去，过了柳三眠。桑径人稀，吴蚕才动，寒倚一梯烟。[m
%
[0;32m 《秣陵》[m
[0;31m朝代：清代[m
[0;33m作者：屈大均[m
[0;37m牛首开天阙，龙岗抱帝宫。
六朝春草里，万井落花中。
访旧乌衣少，听歌玉树空。
如何亡国恨，尽在大江东！[m
%
[0;32m 《过水西渡》[m
[0;31m朝代：清代[m
[0;33m作者：洪亮吉[m
[0;37m已作如尘似梦看，残春曾此一停鞍。
能迎三十年前客，只有参天竹万竿。[m
%
[0;32m 《摸鱼儿·东洲桃浪，潇湘小八景词之三》[m
[0;31m朝代：清代[m
[0;33m作者：王夫之[m
[0;37m剪中流，白苹芳草，燕尾江分南浦。
盈盈待学春花靥，人面年年如故。
留春住，笑几许浮萍，旧梦迷残絮。
棠桡无数。
尽泛月莲舒，留仙裙在，载取春归去。
佳丽地，仙院迢迢烟雾。
湿香飞上丹户。
醮坛珠斗疏灯映，共作一天花雨。
君莫诉。
君不见桃根已失江南渡。
风狂雨妒，便万点落英，几湾流水，不是避秦路。[m
%
[0;32m 《交趾怀古》[m
[0;31m朝代：清代[m
[0;33m作者：曹雪芹[m
[0;37m铜铸金镛振纪纲，声传海外播戎羌。
马援自是功劳大，铁笛无烦说子房。[m
%
[0;32m 《定风波·为有书来与我期》[m
[0;31m朝代：清代[m
[0;33m作者：庄棫[m
[0;37m为有书来与我期，便从兰杜惹相思。昨夜蝶衣刚入梦，珍重，东风要到送春时。
三月正当三十日，占得，春光毕竟共春归。只有成阴并结子，都是，而今但愿著花迟。[m
%
[0;32m 《临江仙·丝雨如尘云著水》[m
[0;31m朝代：清代[m
[0;33m作者：纳兰性德[m
[0;37m丝雨如尘云著水，嫣香碎拾吴宫。百花冷暖避东风。酷怜娇易散，燕子学偎红。
人说病宜随月减，恹恹却与春同。可能留蝶抱花丛。不成双梦影，翻笑杏梁空。[m
%
[0;32m 《过许州》[m
[0;31m朝代：清代[m
[0;33m作者：沈德潜[m
[0;37m到处陂塘决决流，垂杨百里罨平畴。
行人便觉须眉绿，一路蝉声过许州。[m
%
[0;32m 《浣溪沙·谁念西风独自凉》[m
[0;31m朝代：清代[m
[0;33m作者：纳兰性德[m
[0;37m谁念西风独自凉，萧萧黄叶闭疏窗，沉思往事立残阳。
被酒莫惊春睡重，赌书消得泼茶香，当时只道是寻常。[m
%
[0;32m 《鹊桥仙·云林瞩题闰七夕联吟图》[m
[0;31m朝代：清代[m
[0;33m作者：顾太清[m
[0;37m新秋逢闰，鹊桥重驾，两度人间乞巧。栏干斜转玉绳低，问乞得、天机多少？
闺中女伴、天边佳会，多事纷纷祈祷。神仙之说本虚无，便是有、也应年老。[m
%
[0;32m 《清平乐·风鬟雨鬓》[m
[0;31m朝代：清代[m
[0;33m作者：纳兰性德[m
[0;37m风鬟雨鬓，偏是来无准。倦倚玉兰看月晕，容易语低香近。
软风吹遍窗纱，心期便隔天涯。从此伤春伤别，黄昏只对梨花。[m
%
[0;32m 《定风波·未问兰因已》[m
[0;31m朝代：清代[m
[0;33m作者：况周颐[m
[0;37m未问兰因已惘然，垂杨西北有情天。
水月镜花终幻迹，赢得，半生魂梦与缠绵。
户网游丝浑是罥，被池方锦岂无缘？
为有相思能驻景，消领，逢春惆怅似当年。[m
%
[0;32m 《相见欢·落花如梦凄迷》[m
[0;31m朝代：清代[m
[0;33m作者：纳兰性德[m
[0;37m落花如梦凄迷，麝烟微，又是夕阳潜下小楼西。 
愁无限，消瘦尽，有谁知？闲教玉笼鹦鹉念郎诗。[m
%
[0;32m 《卖花声·雨花台》[m
[0;31m朝代：清代[m
[0;33m作者：朱彝尊[m
[0;37m衰柳白门湾，潮打城还。小长干接大长干。歌板酒旗零落尽，剩有渔竿。
秋草六朝寒，花雨空坛。更无人处一凭阑。燕子斜阳来又去，如此江山。[m
%
[0;32m 《摸鱼儿·午日雨眺》[m
[0;31m朝代：清代[m
[0;33m作者：纳兰性德[m
[0;37m涨痕添、半篙柔绿，蒲梢荇叶无数。台榭空蒙烟柳暗，白鸟衔鱼欲舞。红桥路，正一派、画船萧鼓中流住。呕哑柔橹，又早拂新荷，沿堤忽转，冲破翠钱雨。
蒹葭渚，不减潇湘深处。霏霏漠漠如雾，滴成一片鲛人泪，也似汨罗投赋。愁难谱，只彩线、香菰脉脉成千古。伤心莫语，记那日旗亭，水嬉散尽，中酒阻风去。[m
%
[0;32m 《感旧四首》[m
[0;31m朝代：清代[m
[0;33m作者：黄景仁[m
[0;37m大道青楼望不遮，年时系马醉流霞。
风前带是同心结，杯底人如解语花。
下杜城边南北路，上阑门外去来车。
匆匆觉得扬州梦，检点闲愁在鬓华。
唤起窗前尚宿酲，啼鹃催去又声声。
丹青旧誓相如札，禅榻经时杜牧情。
别后相思空一水，重来回首已三生。
云阶月地依然在，细逐空香百遍行。
遮莫临行念我频，竹枝留涴泪痕新。
多缘刺史无坚约，岂视萧郎作路人。
望里彩云疑冉冉，愁边春水故粼粼。
珊瑚百尺珠千斛，难换罗敷未嫁身。
从此音尘各悄然，春山如黛草如烟。
泪添吴苑三更雨，恨惹邮亭一夜眠。
讵有青乌缄别句，聊将锦瑟记流年。
他时脱便微之过，百转千回只自怜。[m
%
[0;32m 《黄生借书说》[m
[0;31m朝代：清代[m
[0;33m作者：袁枚[m
[0;37m　　黄生允修借书。随园主人授以书，而告之曰： 
　　书非借不能读也。子不闻藏书者乎？七略、四库，天子之书，然天子读书者有几？汗牛塞屋，富贵家之书，然富贵人读书者有几？其他祖父积，子孙弃者无论焉。非独书为然，天下物皆然。非夫人之物而强假焉，必虑人逼取，而惴惴焉摩玩之不已，曰：“今日存，明日去，吾不得而见之矣。”若业为吾所有，必高束焉，庋藏焉，曰“姑俟异日观”云尔。
　　余幼好书，家贫难致。有张氏藏书甚富。往借，不与，归而形诸梦。其切如是。故有所览辄省记。通籍后，俸去书来，落落大满，素蟫灰丝时蒙卷轴。然后叹借者之用心专，而少时之岁月为可惜也！
　　今黄生贫类予，其借书亦类予；惟予之公书与张氏之吝书若不相类。然则予固不幸而遇张乎，生固幸而遇予乎？知幸与不幸，则其读书也必专，而其归书也必速。
　　为一说，使与书俱。[m
%
[0;32m 《漫感》[m
[0;31m朝代：清代[m
[0;33m作者：龚自珍[m
[0;37m绝域从军计惘然，东南幽恨满词笺。
一箫一剑平生意，负尽狂名十五年。[m
%
[0;32m 《玉楼春·燕雕梁画栋原无数》[m
[0;31m朝代：清代[m
[0;33m作者：宋徵舆[m
[0;37m燕雕梁画栋原无数，不问主人随意住。红襟惹尽百花香，翠尾扫开三月雨。
半年别我归何处？相见如将离恨诉。海棠枝上立多时，飞向小桥西畔去。[m
%
[0;32m 《临江仙·点滴芭蕉心欲碎》[m
[0;31m朝代：清代[m
[0;33m作者：纳兰性德[m
[0;37m点滴芭蕉心欲碎，声声催忆当初。欲眠还展旧时书。鸳鸯小字，犹记手生疏。
倦眼乍低缃帙乱，重看一半模糊。幽窗冷雨一灯孤。料应情尽，还道有情无？[m
%
[0;32m 《念奴娇·西湖雨感次素庵韵》[m
[0;31m朝代：清代[m
[0;33m作者：徐灿[m
[0;37m雨窗闲话，叹浮生何必，是今非昨。几遍青山酬对好，依旧黛眉当阁。洒道轮香，润花杯满，不似前秋恶。绣帘才卷，一楼空翠回薄。
拟泛烟中片叶，但两湖佳处，任风吹泊。山水清音听未了，隐岸玉筝金索。头上催诗，枕边滴梦，谩惜瑶卮落。相看不厌，两高天际孤削。[m
%
[0;32m 《减字木兰花·春夜闻隔墙歌吹声》[m
[0;31m朝代：清代[m
[0;33m作者：项鸿祚[m
[0;37m阑珊心绪，醉倚绿琴相伴住。一枕新愁，残夜花香月满楼。
繁笙脆管，吹得锦屏春梦远。只有垂杨，不放秋千影过墙。[m
%
[0;32m 《浣溪沙·谁道飘零不可怜》[m
[0;31m朝代：清代[m
[0;33m作者：纳兰性德[m
[0;37m谁道飘零不可怜，旧游时节好花天。断肠人去自经年。
一片晕红才著雨，几丝柔绿乍和烟。倩魂销尽夕阳前。[m
%
[0;32m 《童趣》[m
[0;31m朝代：清代[m
[0;33m作者：沈复[m
[0;37m　　余忆童稚时，能张目对日，明察秋毫，见藐小之物必细察其纹理，故时有物外之趣。
　　夏蚊成雷，私拟作群鹤舞于空中，心之所向，则或千或百，果然鹤也；昂首观之，项为之强。又留蚊于素帐中，徐喷以烟，使之冲烟而飞鸣，作青云白鹤观，果如鹤唳云端，为之怡然称快。
　　余常于土墙凹凸处，花台小草丛杂处，蹲其身，使与台齐；定神细视，以丛草为林，以虫蚁为兽，以土砾凸者为丘，凹者为壑，神游其中，怡然自得。
　　一日，见二虫斗草间，观之，兴正浓，忽有庞然大物，拔山倒树而来，盖一癞蛤蟆，舌一吐而二虫尽为所吞。余年幼，方出神，不觉呀然一惊。神定，捉虾蟆，鞭数十，驱之别院。[m
%
[0;32m 《上巳日，天畅晴甚，觉《兰亭》“天朗气清”句为右军入化之笔，昭明忽然出手，岂谓年年有印板上巳耶？诗以纪》[m
[0;31m朝代：清代[m
[0;33m作者：金人瑞[m
[0;37m三春却是暮秋天，逸少临文写现前。
上巳若还如印板，至今何不永和年？
逸少临文总是愁，暮春写得如清秋。
少年太子无伤感，却把奇文一笔勾。[m
%
[0;32m 《苍水》[m
[0;31m朝代：清代[m
[0;33m作者：黄宗羲[m
[0;37m少年苦节何人似？得此全归亦称情。
废寺醵钱收弃骨，老生秃笔记琴声。
遥空摩影狂相得，群水穿礁浩未平。
两世雪交私不得，只随众口一闲评。[m
%
[0;32m 《闻鹧鸪》[m
[0;31m朝代：清代[m
[0;33m作者：尤侗[m
[0;37m鹧鸪声里夕阳西，陌上征人首尽低。
遍地关山行不得，为谁辛苦尽情啼？[m
%
[0;32m 《淡黄柳·咏柳》[m
[0;31m朝代：清代[m
[0;33m作者：纳兰性德[m
[0;37m三眠未歇，乍到秋时节。一树斜阳蝉更咽，曾绾灞陵离别。絮己为萍风卷叶，空凄切。
长条莫轻折，苏小恨、倩他说。尽飘零、游冶章台客。红板桥空，溅裙人去，依旧晓风残月。[m
%
[0;32m 《六盘山诗》[m
[0;31m朝代：清代[m
[0;33m作者：梁联馨[m
[0;37m绕径寒云拂步生，巑岏青嶂压孤城。
东连华岳三峰小，北拥萧关大漠平。
山外烟霞闲隐见，世间尘土自虚盈。
劳人至此深惆怅，樵唱悠悠何处声。[m
%
[0;32m 《新雷》[m
[0;31m朝代：清代[m
[0;33m作者：张维屏[m
[0;37m造物无言却有情，每于寒尽觉春生。
千红万紫安排著，只待新雷第一声。[m
%
[0;32m 《蝶恋花·窗外绿阴添几许》[m
[0;31m朝代：清代[m
[0;33m作者：王国维[m
[0;37m窗外绿阴添几许。剩有朱樱，尚系残春住。老尽莺雏无一语。飞来衔得樱桃去。
坐看画梁双燕乳。燕语呢喃，似惜人迟暮。自是思量渠不与。人间总被思量误。[m
%
[0;32m 《采石矶》[m
[0;31m朝代：清代[m
[0;33m作者：吴伟业[m
[0;37m石壁千寻险，江流一矢争。
曾闻飞将上，落日吊开平。[m
%
[0;32m 《终身误》[m
[0;31m朝代：清代[m
[0;33m作者：曹雪芹[m
[0;37m都道是金玉良姻，俺只念木石前盟。
空对着，山中高士晶莹雪；终不忘，世外仙姝寂寞林。
叹人间，美中不足今方信：纵然是齐眉举案，到底意难平。[m
%
[0;32m 《鸡·养鸡纵鸡食》[m
[0;31m朝代：清代[m
[0;33m作者：袁枚[m
[0;37m养鸡纵鸡食，鸡肥乃烹之。
主人计固佳，不可与鸡知。[m
%
[0;32m 《望江南·咏弦月》[m
[0;31m朝代：清代[m
[0;33m作者：纳兰性德[m
[0;37m初八月，半镜上青霄。斜倚画阑娇不语，暗移梅影过红桥，裙带北风飘。[m
%
[0;32m 《菩萨蛮·晶帘一片伤心白》[m
[0;31m朝代：清代[m
[0;33m作者：纳兰性德[m
[0;37m晶帘一片伤心白，云鬟香雾成遥隔。无语问添衣，桐阴月已西。
西风鸣络纬，不许愁人睡。只是去年秋，如何泪欲流。[m
%
[0;32m 《随园记》[m
[0;31m朝代：清代[m
[0;33m作者：袁枚[m
[0;37m　　金陵自北门桥西行二里，得小仓山，山自清凉胚胎，分两岭而下，尽桥而止。蜿蜒狭长，中有清池水田，俗号干河沿。河未干时，清凉山为南唐避暑所，盛可想也。凡称金陵之胜者，南曰雨花台，西南曰莫愁湖，北曰钟山，东曰冶城，东北曰孝陵，曰鸡鸣寺。登小仓山，诸景隆然上浮。凡江湖之大，云烟之变，非山之所有者，皆山之所有也。 
　　康熙时，织造隋公当山之北巅，构堂皇，缭垣牖，树之荻千章，桂千畦，都人游者，翕然盛一时，号曰随园。因其姓也。后三十年，余宰江宁，园倾且颓弛，其室为酒肆，舆台嚾呶，禽鸟厌之不肯妪伏，百卉芜谢，春风不能花。余恻然而悲，问其值，曰三百金，购以月俸。茨墙剪园，易檐改途。随其高，为置江楼；随其下，为置溪亭；随其夹涧，为之桥；随其湍流，为之舟；随其地之隆中而欹侧也，为缀峰岫；随其蓊郁而旷也，为设宧窔。或扶而起之，或挤而止之，皆随其丰杀繁瘠，就势取景，而莫之夭阏者，故仍名曰随园，同其音，易其义。 
　　落成叹曰：“使吾官于此，则月一至焉；使吾居于此，则日日至焉。二者不可得兼，舍官而取园者也。”遂乞病，率弟香亭、甥湄君移书史居随园。闻之苏子曰：“君子不必仕，不必不仕。”然则余之仕与不仕，与居兹园之久与不久，亦随之而已。夫两物之能相易者，其一物之足以胜之也。余竟以一官易此园，园之奇，可以见矣。 
　　己巳三月记。 [m
%
[0;32m 《霜天晓角·晚次东阿》[m
[0;31m朝代：清代[m
[0;33m作者：朱彝尊[m
[0;37m鞭影匆匆，又铜城驿东。过雨碧罗天净，才八月，响初鸿。
微风何寺钟？夕曛岚翠重。十里鱼山断处，留一抹、枣林红。[m
%
[0;32m 《漫兴》[m
[0;31m朝代：清代[m
[0;33m作者：朱之瑜[m
[0;37m远逐徐生迹，移舟住别峰。
遗书搜孔壁，仙路隔秦封。
流水去无尽，故人何日逢？
乡书经岁达，离恨转重重。[m
%
[0;32m 《百字令·月夜过七里滩》[m
[0;31m朝代：清代[m
[0;33m作者：厉鹗[m
[0;37m秋光今夜，向桐江，为写当年高躅。
风露皆非人世有，自坐船头吹竹。
万籁生山，一星在水，鹤梦疑重续。
孥音遥去，西卢渔父初宿。
心忆汐社沉埋，清狂不见，使我形容独。
寂寂冷萤三四点，穿过前湾茅屋。
林净藏烟，峰危限月，帆影摇空绿。
随风飘荡，白云还卧深谷。[m
%
[0;32m 《咏芭蕉》[m
[0;31m朝代：清代[m
[0;33m作者：郑板桥[m
[0;37m芭蕉叶叶为多情，一叶才舒一叶生。
自是相思抽不尽，却教风雨怨秋声。[m
%
[0;32m 《水龙吟·落花飞絮茫》[m
[0;31m朝代：清代[m
[0;33m作者：文廷式[m
[0;37m落花飞絮茫茫，古来多少愁人意。
游丝窗隙，惊飙树底，暗移人世。
一梦醒来，起看明镜，二毛生矣。
有葡萄美酒，芙蓉宝剑，都未称，平生志。
我是垦塞倍客，二十年、软红尘里。
无言独对，青灯一点，神游天际。
海水浮空，空中楼阁，万重苍翠。
待骖鸾归去，层霄回首，又西风起。[m
%
[0;32m 《四和香·麦浪翻晴风飐柳》[m
[0;31m朝代：清代[m
[0;33m作者：纳兰性德[m
[0;37m麦浪翻晴风飐柳，已过伤春候。因甚为他成僝僽？毕竟是春迤逗。
红药阑边携素手，暖语浓于酒。盼到园花铺似绣，却更比春前瘦。[m
%
[0;32m 《即目·万笏尖中路》[m
[0;31m朝代：清代[m
[0;33m作者：林则徐[m
[0;37m万笏尖中路渐成，远看如削近还平。
不知身与诸天接，却讶云从下界生。
飞瀑正拖千嶂雨，斜阳先放一峰晴。
眼前直觉群山小，罗列儿孙未得名。[m
%
[0;32m 《秣陵怀古》[m
[0;31m朝代：清代[m
[0;33m作者：纳兰性德[m
[0;37m山色江声共寂寥，十三陵树晚萧萧。
中原事业如江左，芳草何须怨六朝。[m
%
[0;32m 《如梦令·正是辘轳金井》[m
[0;31m朝代：清代[m
[0;33m作者：纳兰性德[m
[0;37m正是辘轳金井，满砌落花红冷。蓦地一相逢，心事眼波难定。谁省，谁省。从此簟纹灯影。[m
%
[0;32m 《题秋江独钓图》[m
[0;31m朝代：清代[m
[0;33m作者：王士祯[m
[0;37m一蓑一笠一扁舟，一丈丝纶一寸钩。
一曲高歌一樽酒，一人独钓一江秋。[m
%
[0;32m 《双双燕·满城社雨》[m
[0;31m朝代：清代[m
[0;33m作者：张惠言[m
[0;37m满城社雨，又唤起无家，一年新恨。花轻柳重，隔断红楼芳径。旧垒谁家曾识，更生怕、主人相问。商量多少雕檐，还是差池不定。谁省、去年春静。直数到今年，丝魂絮影。前身应是，一片落红残粉。不住呢喃交讯，又惹得、莺儿闲听。输于池上鸳鸯，日日阑前双暝。[m
%
[0;32m 《过蒲田》[m
[0;31m朝代：清代[m
[0;33m作者：苏曼殊[m
[0;37m柳阴深处马蹄骄，无际银沙逐退潮。
茅店冰旗直市近，满山红叶女郎樵。[m
%
[0;32m 《忆秦娥·杨花》[m
[0;31m朝代：清代[m
[0;33m作者：宋徵舆[m
[0;37m黄金陌，茫茫十里春云白。春云白，迷离满眼，江南江北。
来时无奈珠帘隔，去时着尽东风力。东风力，留他如梦，送他如客。[m
%
[0;32m 《鹧鸪天·离恨》[m
[0;31m朝代：清代[m
[0;33m作者：纳兰性德[m
[0;37m背立盈盈故作羞，手挼梅蕊打肩头。欲将离恨寻郎说，待得郎来恨却休。
云淡淡，水悠悠。一声横笛锁空楼。何时共泛春溪月，断岸垂杨一叶舟。[m
%
[0;32m 《邺下杂咏（四首选一）》[m
[0;31m朝代：清代[m
[0;33m作者：查慎行[m
[0;37m一赋何当敌两京，也知土木费经营。
浊漳确是无情物，流尽繁华只此声。[m
%
[0;32m 《清平乐·夜发香港》[m
[0;31m朝代：清代[m
[0;33m作者：朱孝臧[m
[0;37m舷灯渐灭，沙动荒荒月。极目天低无去鹘，何处中原一发？江湖息影初程，舵楼一笛风生。不信狂涛东驶，蛟龙偶语分明。[m
%
[0;32m 《洞仙歌·咏黄葵》[m
[0;31m朝代：清代[m
[0;33m作者：纳兰性德[m
[0;37m铅华不御，看道家妆就。问取旁人入时否。为孤情淡韵、判不宜春，矜标格、开向晚秋时候。
无端轻薄雨，滴损檀心，小叠宫罗镇长皱。何必诉凄清，为爱秋光，被几日、西风吹瘦。便零落、蜂黄也休嫌，且对依斜阳，胜偎红袖。[m
%
[0;32m 《煎盐绝句》[m
[0;31m朝代：清代[m
[0;33m作者：吴嘉纪[m
[0;37m白头灶户低草房，六月煎盐烈火旁。
走出门前炎日里，偷闲一刻是乘凉。[m
%
[0;32m 《桐江作（四首选二）》[m
[0;31m朝代：清代[m
[0;33m作者：袁枚[m
[0;37m桐江春水绿如油，两岸青山送客舟。
明秀渐多奇险少，分明山色近杭州。
久别天台路已迷，眼前尚觉白云低。
诗人用笔求逋峭，何不看山到浙西？[m
%
[0;32m 《临江仙·昨夜个人曾有约》[m
[0;31m朝代：清代[m
[0;33m作者：纳兰性德[m
[0;37m昨夜个人曾有约，严城玉漏三更。一钩新月几疏星。夜阑犹未寝，人静鼠窥灯。
原是瞿唐风间阻，错教人恨无情。小阑干外寂无声。几回肠断处，风动护花铃。[m
%
[0;32m 《菩萨蛮·隔花才歇廉纤雨》[m
[0;31m朝代：清代[m
[0;33m作者：纳兰性德[m
[0;37m隔花才歇廉纤雨，一声弹指混无语。梁燕自双归，长条脉脉垂。
小屏山色远，妆薄铅华浅。独自立瑶阶，透寒金缕鞋。[m
%
[0;32m 《真州绝句》[m
[0;31m朝代：清代[m
[0;33m作者：王士祯[m
[0;37m江干多是钓人居，柳陌菱塘一带疏；
好是日斜风定后，半江红树卖鲈鱼。[m
%
[0;32m 《避地日本感赋（二首选一）》[m
[0;31m朝代：清代[m
[0;33m作者：朱之瑜[m
[0;37m汉土西看白日昏，伤心胡虏据中原。
衣冠谁有先朝制？东海翻然认故园。[m
%
[0;32m 《卜算子·燕子不曾来》[m
[0;31m朝代：清代[m
[0;33m作者：蒋春霖[m
[0;37m燕子不曾来，小院阴阴雨。一角阑干聚落花，此是春归处。
弹泪别东风，把酒浇飞絮：化了浮萍也是愁，莫向天涯去！[m
%
[0;32m 《岁暮到家/岁末到家》[m
[0;31m朝代：清代[m
[0;33m作者：蒋士铨[m
[0;37m爱子心无尽，归家喜及辰。
寒衣针线密，家信墨痕新。
见面怜清瘦，呼儿问苦辛。
低徊愧人子，不敢叹风尘。[m
%
[0;32m 《晓过灵石》[m
[0;31m朝代：清代[m
[0;33m作者：赵执信[m
[0;37m晓色熹微岭上横，望中云物转凄清。
林收宿雾初通日，山挟回风尽入城。
客路远随残月没，乡心半向早寒生。
惊鸦满眼苍烟里，愁绝戍楼横吹声。[m
%
[0;32m 《黄河泛舟》[m
[0;31m朝代：清代[m
[0;33m作者：罗元琦[m
[0;37m洪波舣楫泛中流，凫淑鸥汀揽胜游。
数点渔舟歌欸乃，诗情恍在白苹洲。[m
%
[0;32m 《泊樵舍》[m
[0;31m朝代：清代[m
[0;33m作者：施闰章[m
[0;37m涨减水逾急，秋阴未夕昏。
乱山成野戍，黄叶自江村。
带雨疏星见，回风绝岸喧。
经过多战舰，茅屋几家存？[m
%
[0;32m 《咏红梅花得“花”字》[m
[0;31m朝代：清代[m
[0;33m作者：曹雪芹[m
[0;37m疏是枝条艳是花，春妆儿女竞奢华。
闲庭曲槛无余雪，流水空山有落霞。
幽梦冷随红袖笛，游仙香泛绛河槎。
前身定是瑶台种，无复相疑色相差。
（出自《红楼梦》第五十回。）[m
%
[0;32m 《狼三则》[m
[0;31m朝代：清代[m
[0;33m作者：蒲松龄[m
[0;37m其一
　　有屠人货肉归，日已暮，欻一狼来，瞰担上肉，似甚垂涎，随尾行数里。屠惧，示之以刃，少却；及走，又从之。屠无计，思狼所欲者肉，不如姑悬诸树而早取之。遂钩肉，翘足挂树间，示以空担。狼乃止。屠归。昧爽，往取肉，遥望树上悬巨物，似人缢死状。大骇，逡巡近视之，则死狼也。仰首细审，见狼口中含肉，钩刺狼腭，如鱼吞饵。时狼皮价昂，直十余金，屠小裕焉。缘木求鱼，狼则罹之，是可笑也。
其二
　　一屠晚归，担中肉尽，止有剩骨。途中两狼，缀行甚远。
　　屠惧，投以骨。一狼得骨止，一狼仍从。复投之，后狼止而前狼又至。骨已尽矣，而两狼之并驱如故。
　　屠大窘，恐前后受其敌。顾野有麦场，场主积薪其中，苫蔽成丘。屠乃奔倚其下，弛担持刀。狼不敢前，眈眈相向。
　　少时，一狼径去，其一犬坐于前。久之，目似瞑，意暇甚。屠暴起，以刀劈狼首，又数刀毙之。方欲行，转视积薪后，一狼洞其中，意将隧入以攻其后也。身已半入，止露尻尾。屠自后断其股，亦毙之。乃悟前狼假寐，盖以诱敌。
　　狼亦黠矣，而顷刻两毙，禽兽之变诈几何哉？止增笑耳。
其三
　　一屠暮行，为狼所逼。道旁有夜耕所遗行室，奔入伏焉。狼自苫中探爪入。屠急捉之，令不可去。但思无计可以死之。惟有小刀不盈寸，遂割破狼爪下皮，以吹豕之法吹之。极力吹移时，觉狼不甚动，方缚以带。出视，则狼胀如牛，股直不能屈，口张不得合。遂负之以归。
　　非屠，乌能作此谋也！
　　三事皆出于屠；则屠人之残爆，杀狼亦可用也。[m
%
[0;32m 《浣溪沙·雨歇梧桐泪乍收》[m
[0;31m朝代：清代[m
[0;33m作者：纳兰性德[m
[0;37m雨歇梧桐泪乍收，遣怀翻自忆从头。摘花销恨旧风流。
帘影碧桃人已去，屧痕苍藓径空留。两眉何处月如钩？[m
%
[0;32m 《山雨·短笠团团避》[m
[0;31m朝代：清代[m
[0;33m作者：何绍基[m
[0;37m短笠团团避树枝。初凉天气野行宜。
溪云到处自相聚，山雨忽来人不知。
马上衣巾任沾湿，村边瓜豆也离披。
新晴尽放峰峦出，万瀑齐飞又一奇。[m
%
[0;32m 《苔》[m
[0;31m朝代：清代[m
[0;33m作者：袁枚[m
[0;37m白日不到处，青春恰自来。
苔花如米小，也学牡丹开。(也学 一作：亦)[m
%
[0;32m 《又酬傅处士次韵（二首选—）》[m
[0;31m朝代：清代[m
[0;33m作者：顾炎武[m
[0;37m清切频吹越石笳，穷愁犹驾阮生车。
时当汉腊遗臣祭，义激韩雠旧相家。
陵阙生哀回夕照，河山垂泪发春花。
相将便是天涯侣，不用虚乘犯斗槎。[m
%
[0;32m 《葬花吟》[m
[0;31m朝代：清代[m
[0;33m作者：曹雪芹[m
[0;37m花谢花飞花满天，红消香断有谁怜？
游丝软系飘春榭，落絮轻沾扑绣帘。
闺中女儿惜春暮，愁绪满怀无释处。
手把花锄出绣帘，忍踏落花来复去。
柳丝榆荚自芳菲，不管桃飘与李飞；
桃李明年能再发，明年闺中知有谁？
三月香巢已垒成，梁间燕子太无情！
明年花发虽可啄，却不道人去梁空巢也倾。
一年三百六十日，风刀霜剑严相逼；
明媚鲜妍能几时，一朝漂泊难寻觅。
花开易见落难寻，阶前愁杀葬花人，
独倚花锄泪暗洒，洒上空枝见血痕。
杜鹃无语正黄昏，荷锄归去掩重门；
青灯照壁人初睡，冷雨敲窗被未温。
怪奴底事倍伤神？半为怜春半恼春。
怜春忽至恼忽去，至又无言去未闻。
昨宵庭外悲歌发，知是花魂与鸟魂？
花魂鸟魂总难留，鸟自无言花自羞；
愿侬此日生双翼，随花飞到天尽头。
天尽头，何处有香丘？
未若锦囊收艳骨，一抔净土掩风流。
质本洁来还洁去，强于污淖陷渠沟。
尔今死去侬收葬，未卜侬身何日丧？
侬今葬花人笑痴，他年葬侬知是谁？
试看春残花渐落，便是红颜老死时；
一朝春尽红颜老，花落人亡两不知！——程高通行本
花谢花飞飞满天，红消香断有谁怜？
游丝软系飘春榭，落絮轻沾扑绣帘。
闺中女儿惜春暮，愁绪满怀无释处。
手把花锄出绣帘，忍踏落花来复去？
柳丝榆荚自芳菲，不管桃飘与李飞。
桃李明年能再发，明年闺中知有谁？
三月香巢已垒成，梁间燕子太无情！
明年花发虽可啄，却不道人去梁空巢也倾。
一年三百六十日，风刀霜剑严相逼。
明媚鲜妍能几时？一朝漂泊难寻觅。
花开易见落难寻，阶前闷死葬花人。
独倚花锄泪暗洒，洒上空枝见血痕。
杜鹃无语正黄昏，荷锄归去掩重门。
青灯照壁人初睡，冷雨敲窗被未温。
怪奴底事倍伤神？半为怜春半恼春。
怜春忽至恼忽去，至又无言去不闻。
昨宵庭外悲歌发，知是花魂与鸟魂。
花魂鸟魂总难留，鸟自无言花自羞。
愿奴胁下生双翼，随花飞到天尽头。
天尽头，何处有香丘？
未若锦囊收艳骨，一抷净土掩风流！
质本洁来还洁去，强于污淖陷渠沟。
尔今死去侬收葬，未卜侬身何日丧？
侬今葬花人笑痴，他年葬侬知有谁？
试看春残花渐落，便是红颜老死时。
一朝春尽红颜老，花落人亡两不知！——甲戌本
花谢花飞花满天，红消香断有谁怜？
游丝软系飘春榭，落絮轻沾扑绣帘。
帘中女儿惜春莫，愁绪满怀无处诉。
手把花锄出绣帘，忍踏落花来复去？
柳丝榆荚自芳菲，不管桃飘与柳飞。
桃李明年能再发，明岁闺中知有谁？
三月香巢已垒成，梁间燕子太无情！
明年花发虽可啄，却不道人去梁空巢也倾。
一年三百六十日，风刀霜剑严相逼。
明媚鲜妍能几时？一朝漂泊难寻觅。
花开易见落难寻，阶前闷杀葬花人。
独把香锄泪暗洒，洒上花枝见血痕。
杜鹃无语正黄昏，荷锄归去掩重门。
青灯照壁人初睡，冷雨敲窗被未温。
怪奴底事倍伤神？半为怜春半恼春。
怜春忽至恼忽去，至又无言去不闻。
昨宵庭外悲歌发，知是花魂与鸟魂。
花魂鸟魂总难留，鸟自无言花自羞。
愿奴胁下生双翼，随花飞落天尽头。
天尽头，何处有香丘？
未若锦囊收艳骨，一抔冷土掩风流。
质本洁来还洁去，强于污淖陷渠沟。
尔今死去奴收葬，未卜奴身何日亡？
奴今葬花人笑痴，他年葬奴知是谁？
试看春残花渐落，便是红颜老死时！
一朝春尽红颜老，花落人亡两不知。——周汝昌校本[m
%
[0;32m 《悼亡·君自垂千古》[m
[0;31m朝代：清代[m
[0;33m作者：商景兰[m
[0;37m君自垂千古，吾犹恋一生。
君臣原大节，儿女亦人情。
折槛生前事，遗碑死后名。
存亡虽异路，贞白本相成。[m
%
[0;32m 《弈喻》[m
[0;31m朝代：清代[m
[0;33m作者：钱大昕[m
[0;37m　　予观弈于友人所，一客数败，嗤其失算，辄欲易置之，以为不逮己也。顷之，客请与予对局，予颇易之。甫下数子，客已得先手。局将半，予思益苦，而客之智尚有余。竟局数之，客胜予十三子，予赧甚，不能出一言。后有招予观弈者，终日默坐而已。
　　今之学者，读古人书，多訾古人之失；与今人居，亦乐称人失。人固不能无失，然试易地以处，平心而度之，吾果无一失乎？吾能知人之失而不能见吾之失，吾能指人之小失而不能见吾之大失。吾求吾失且不暇，何暇论人哉！
　　弈之优劣有定也，一着之失，人皆见之，虽护前者不能讳也。理之所在，各是其所是，各非其所非，世无孔子，谁能定是非之真？然则人之失者未必非得也，吾之无失者未必非大失也，而彼此相嗤无有已时，曾观弈者之不若已！。[m
%
[0;32m 《代别离·秋窗风雨夕》[m
[0;31m朝代：清代[m
[0;33m作者：曹雪芹[m
[0;37m秋花惨淡秋草黄，耿耿秋灯秋夜长。
已觉秋窗秋不尽，那堪风雨助凄凉！
助秋风雨来何速？惊破秋窗秋梦绿。
抱得秋情不忍眠，自向秋屏移泪烛。
泪烛摇摇爇短檠，牵愁照恨动离情。
谁家秋院无风入？何处秋窗无雨声？
罗衾不奈秋风力，残漏声催秋雨急。
连宵脉脉复飕飕，灯前似伴离人泣。
寒烟小院转萧条，疏竹虚窗时滴沥。
不知风雨几时休，已教泪洒窗纱湿。[m
%
[0;32m 《赋柳》[m
[0;31m朝代：清代[m
[0;33m作者：秋瑾[m
[0;37m独向东风舞楚腰，为谁颦恨为谁娇？ 
灞陵桥畔销魂处，临水傍堤万万条。[m
%
[0;32m 《鸳鸯湖棹歌·一百首选二》[m
[0;31m朝代：清代[m
[0;33m作者：朱彝尊[m
[0;37m穆湖莲叶小于钱，卧柳虽多不碍船。
两岸新苗才过雨，夕阳沟水响溪田。
屋上鸠鸣谷雨开，横塘游女荡船回。
桃花落后蚕齐浴，竹笋抽时燕便来。[m
%
[0;32m 《菩萨蛮·红楼遥隔廉纤雨》[m
[0;31m朝代：清代[m
[0;33m作者：王国维[m
[0;37m红楼遥隔廉纤雨。沉沉暝色笼高树。树影到侬窗。君家灯火光。风枝和影弄。似妾西窗梦。梦醒即天涯。打窗闻落花。[m
%
[0;32m 《虞美人·银床淅沥青梧老》[m
[0;31m朝代：清代[m
[0;33m作者：纳兰性德[m
[0;37m银床淅沥青梧老，屧粉秋蛩扫。采香行处蹙连钱，拾得翠翘何恨不能言。
回廊一寸相思地，落月成孤倚。背灯和月就花阴，已是十年踪迹十年心。[m
%
[0;32m 《水调歌头（五首选三）》[m
[0;31m朝代：清代[m
[0;33m作者：张惠言[m
[0;37m东风无一事，妆出万重花。
闲来阅遍花影，惟有月钩斜。
我有江南铁笛，要倚一枝香雪，吹彻玉城霞。
清影渺难即，飞絮满天涯。
飘然去，吾与汝，泛云槎。
东皇一笑相语：芳意在谁家？
难道春花开落，又是春风来去，便了却韶华？
花外春来路，芳草不曾遮。
疏帘卷春晓，胡蝶忽飞来。
游丝飞絮无绪，乱点碧云钗。
肠断江南春思，黏着天涯残梦，剩有首重回。
银蒜且深押，疏影任徘徊。
罗帷卷，明月入，似人开。
一尊属月起舞，流影入谁怀？
迎得一钩月到，送得三更月去，莺燕不相猜。
但莫凭栏久，重露湿苍苔。
今日非昨日，明日复何如？
竭（去字旁）来真悔何事，不读十年书。
为问东风吹老，几度枫江兰径，千里转平芜？
寂寞斜阳外，渺渺正愁予！
 千古意，君知否？
只斯须。
名山料理身後，也算古人愚。
一夜庭前绿遍，三月雨中红透，天地入吾庐。
容易众芳歇，莫听子规呼。[m
%
[0;32m 《好事近·帘外五更风》[m
[0;31m朝代：清代[m
[0;33m作者：纳兰性德[m
[0;37m帘外五更风，消受晓寒时节。刚剩秋衾一半，拥透帘残月。
争教清泪不成冰？好处便轻别。拟把伤离情绪，待晓寒重说。[m
%
[0;32m 《初度口占·辛丑》[m
[0;31m朝代：清代[m
[0;33m作者：王夫之[m
[0;37m新买茱萸半亩堂，苔侵床足月侵墙。
天涯芳草迷归路，病叶还禁一夜霜。[m
%
[0;32m 《南楼令·古木向人秋》[m
[0;31m朝代：清代[m
[0;33m作者：纳兰性德[m
[0;37m古木向人秋，惊蓬掠鬓稠。是重阳、何处堪愁。记得当年惆怅事，正风雨，下南楼。
断梦几能留，香魂一哭休。怪凉蝉、空满衾禂。霜落鸟啼浑不睡，偏想出，旧风流。[m
%
[0;32m 《更漏子·本意》[m
[0;31m朝代：清代[m
[0;33m作者：王夫之[m
[0;37m斜月横，疏星炯。不道秋宵真永。声缓缓，滴泠泠。双眸未易扃。
霜叶坠，幽虫絮，薄酒何曾得醉。天下事，少年心。分明点点深。[m
%
[0;32m 《野步》[m
[0;31m朝代：清代[m
[0;33m作者：赵翼[m
[0;37m峭寒催换木棉裘，倚杖郊原作近游。
最是秋风管闲事，红他枫叶白人头。[m
%
[0;32m 《萤火》[m
[0;31m朝代：清代[m
[0;33m作者：赵执信[m
[0;37m和雨还穿户，经风忽过墙。
虽缘草成质，不借月为光。
解识幽人意，请今聊处囊。
君看落空阔，何异大星芒。[m
%
[0;32m 《过平户延平诞生处》[m
[0;31m朝代：清代[m
[0;33m作者：苏曼殊[m
[0;37m行人遥指郑公石，沙白松青夕照边。
极目神州余子尽，袈裟和泪伏碑前。[m
%
[0;32m 《南乡子·病枕不成眠》[m
[0;31m朝代：清代[m
[0;33m作者：朱孝臧[m
[0;37m病枕不成眠，百计湛冥梦小安。
际晓东窗鹈鴂唤，无端，一度残春一惘然。
歌底与尊前，岁岁花枝解放颠。
一去不回成永忆，看看，唯有承平与少年。[m
%
[0;32m 《高阳台·将反魏塘疏香女子亦以次日归吴下置酒话别离怀惘惘》[m
[0;31m朝代：清代[m
[0;33m作者：郭麐[m
[0;37m暗水通潮，痴云阁雨，微阴不散重城。留得枯荷，奈他先作离声。清歌欲遏行云住，露春纤、并坐调笙。莫多情，第一难忘，席上轻盈。
天涯我是飘零惯，任飞花无定，相送人行。见说兰舟，明朝也泊长亭。门前记取垂杨树，只藏他、三两秋莺。一程程，愁水愁风，不要人听。[m
%
[0;32m 《鬓云松令·枕函香》[m
[0;31m朝代：清代[m
[0;33m作者：纳兰性德[m
[0;37m枕函香，花径漏。依约相逢，絮语黄昏后。时节薄寒人病酒，铲地梨花，彻夜东风瘦。
掩银屏，垂翠袖。何处吹箫，脉脉情微逗。肠断月明红豆蔻，月似当时，人似当时否？[m
%
[0;32m 《玉楼春·空园数日无芳信》[m
[0;31m朝代：清代[m
[0;33m作者：吴翌凤[m
[0;37m空园数日无芳信，恻恻残寒犹未定。柳边丝雨燕归迟，花外小楼帘影静。
凭栏渐觉春光暝，怅望碧天帆去尽。满隄芳草不成归，斜日画桥烟水冷。[m
%
[0;32m 《今别离》[m
[0;31m朝代：清代[m
[0;33m作者：黄遵宪[m
[0;37m别肠转如轮，一刻既万周。
眼见双轮驰，益增中心忧。
古亦有山川，古亦有车舟。
车舟载离别，行止犹自由。
今日舟与车，并力生离愁。
明知须臾景，不许稍绸缪。
钟声一及时，顷刻不少留。
虽有万钧柁，动如绕指柔。
岂无打头风？亦不畏石尤。
送者未及返，君在天尽头。
望影倏不见，烟波杳悠悠。
去矣一何速，归定留滞不？
所愿君归时，快乘轻气球。
朝寄平安语，暮寄相思字。
驰书迅已极，云是君所寄。
既非君手书，又无君默记。
虽署花字名，知谁箝缗尾？
寻常并坐语，未遽悉心事。
况经三四译，岂能达人意！
只有斑斑墨，颇似临行泪。
门前两行树，离离到天际。
中央亦有丝，有丝两头系。
如何君寄书，断续不时至？
每日百须臾，书到时有几？
一息不相闻，使我容颜悴。
安得如电光，一闪至君旁！
开函喜动色，分明是君容。
自君镜奁来，入妾怀袖中。
临行剪中衣，是妾亲手缝。
肥瘦妾自思，今昔得毋同？
自别思见君，情如春酒浓。
今日见君面，仍觉心忡忡。
揽镜妾自照，颜色桃花红。
开箧持赠君，如与君相逢。
妾有钗插鬓，君有襟当胸。
双悬可怜影，汝我长相从。
虽则长相从，别恨终无穷。
对面不解语，若隔山万重。
自非梦来往，密意何由通！
汝魂将何之？欲与君追随。
飘然渡沧海，不畏风波危。
昨夕入君室，举手搴君帷。
披帷不见人，想君就枕迟。
君魂倘寻我，会面亦难期。
恐君魂来日，是妾不寐时。
妾睡君或醒，君睡妾岂知。
彼此不相闻，安怪常参差！
举头见明月，明月方入扉。
此时想君身，侵晓刚披衣。
君在海之角，妾在天之涯。
相去三万里，昼夜相背驰。
眠起不同时，魂梦难相依。
地长不能缩，翼短不能飞。
只有恋君心，海枯终不移。
海水深复深，难以量相思。[m
%
[0;32m 《夏寒不雨为楚人忧岁》[m
[0;31m朝代：清代[m
[0;33m作者：李渔[m
[0;37m江风五月尚飕飕，疑是生寒应麦秋。
暑雨不多难望岁，密云虽布转增忧。
四方丰歉觇三楚，两载饥寒遍九州。
民命久悬仓廪绝，问天何事苦为仇？[m
%
[0;32m 《乔山人善琴》[m
[0;31m朝代：清代[m
[0;33m作者：徐珂[m
[0;37m　　国初，有乔山人者善弹琴。精于指法，尝得异人传授。每于断林荒荆间，一再鼓之，凄禽寒鹘，相和悲鸣。后游郢楚，于旅中独奏洞庭之曲。邻媪闻之，咨嗟惋叹。既阕，曰：“吾抱此半生，不谓遇知音于此地。”款扉扣之。媪曰：“吾夫存日，以弹絮为业。今客鼓此，酷类其声耳。”山人默然而反。[m
%
[0;32m 《临江仙·清明前一日种海棠》[m
[0;31m朝代：清代[m
[0;33m作者：顾太清[m
[0;37m万点猩红将吐萼，嫣然回出凡尘。移来古寺种朱门。明朝寒食了，又是一年春。
细干柔条才数尺，千寻起自微因。绿云蔽日树输囷。成阴结子后，记取种花人。[m
%
[0;32m 《好事近·杭苇岸才登》[m
[0;31m朝代：清代[m
[0;33m作者：周之琦[m
[0;37m杭苇岸才登，行入乱峰层碧。十里平沙浅渚，又渡头人立。笋将摇梦上轻舟，舟尾浪花湿。恰好乌篷小小，载一肩秋色。[m
%
[0;32m 《咏瀑布》[m
[0;31m朝代：清代[m
[0;33m作者：冯云山[m
[0;37m穿天透地不辞劳，到底方知出处高。
溪涧焉能留得住，终须大海作波涛。[m
%
[0;32m 《浣溪沙·伏雨朝寒愁不胜》[m
[0;31m朝代：清代[m
[0;33m作者：纳兰性德[m
[0;37m伏雨朝寒愁不胜，那能还傍杏花行。去年高摘斗轻盈。
漫惹炉烟双袖紫，空将酒晕一衫青。人间何处问多情。[m
%
[0;32m 《读陆放翁集》[m
[0;31m朝代：清代[m
[0;33m作者：梁启超[m
[0;37m诗界千年靡靡风，兵魂销尽国魂空。
集中什九从军乐，亘古男儿一放翁。[m
%
[0;32m 《一络索·过尽遥山如画》[m
[0;31m朝代：清代[m
[0;33m作者：纳兰性德[m
[0;37m过尽遥山如画。短衣匹马。萧萧落木不胜秋，莫回首、斜阳下。
别是柔肠萦挂。待归才罢。却愁拥髻向灯前，说不尽、离人话。[m
%
[0;32m 《到石梁观瀑布》[m
[0;31m朝代：清代[m
[0;33m作者：袁枚[m
[0;37m天风肃肃衣裳飘，人声渐小滩声骄。
知是天台古石桥。
一龙独跨山之凹，高耸脊背横伸腰，
其下嵌空走怒涛。
涛水来从华顶遥，分为左右瀑两条，
到此收束群流交。
五叠六叠势益高，一落千丈声怒号。
如旗如布如狂蛟，非雷非电非笙匏。
银河飞落青松梢，素车白马云中跑。
势急欲下石阻挠，回澜怒立猛欲跳。
逢逢布鼓雷门敲，水犀军向皋兰鏖，
三千组练挥银刀，四川崖壁齐动摇。
伟哉铜殿造前朝，五百罗汉如相招。
我本钱塘儿弄潮，到此使人意也消，
心花怒开神理超。
高枕龙背持其尻，上视下视行周遭；
其奈冷泠雨溅袍，天风吹人立不牢。
北宫虽勇目已逃，恍如子在齐闻韶。
不图为乐如斯妙，得坐一刻胜千朝。
安得将身化巨鳌，看他万古长滔滔！[m
%
[0;32m 《琵琶仙·中秋》[m
[0;31m朝代：清代[m
[0;33m作者：纳兰性德[m
[0;37m碧海年年，试问取、冰轮为谁圆缺？吹到一片秋香，清辉了如雪。愁中看、好天良夜，知道尽成悲咽。只影而今，那堪重对，旧时明月。
花径里、戏捉迷藏，曾惹下萧萧井梧叶。记否轻纨小扇，又几番凉热.。只落得，填膺百感，总茫茫、不关离别。一任紫玉无情，夜寒吹裂。[m
%
[0;32m 《少年行·男儿作健向》[m
[0;31m朝代：清代[m
[0;33m作者：黄景仁[m
[0;37m男儿作健向沙场，自爱登台不望乡。
太白高高天尺五，宝刀明月共辉光。[m
%
[0;32m 《虞美人·韶华争肯偎人住》[m
[0;31m朝代：清代[m
[0;33m作者：董士锡[m
[0;37m韶华争肯偎人住？已是滔滔去。西风无赖过江来，历尽千山万水几时回？
秋声带叶萧萧落，莫响城头角！浮云遮月不分明，谁挽长江一洗放天青？[m
%
[0;32m 《一丛花·咏并蒂莲》[m
[0;31m朝代：清代[m
[0;33m作者：纳兰性德[m
[0;37m阑珊玉佩罢霓裳，相对绾红妆。藕丝风送凌波去，又低头、软语商量。一种情深，十分心苦，脉脉背斜阳。
色香空尽转生香，明月小银塘。桃根桃叶终相守，伴殷勤、双宿鸳鸯。菰米漂残，沈云乍黑，同梦寄潇湘。[m
%
[0;32m 《菩萨蛮·隔花才歇帘纤雨》[m
[0;31m朝代：清代[m
[0;33m作者：纳兰性德[m
[0;37m隔花才歇帘纤雨，一声弹指浑无语。梁燕自双归，长条脉脉垂。
小屏山色远，妆薄铅华浅。独自立瑶阶，透寒金缕鞋。[m
%
[0;32m 《步蟾宫·闰六月七夕》[m
[0;31m朝代：清代[m
[0;33m作者：顾贞观[m
[0;37m玉纤暗数佳期近，已到也、忽生幽恨。恨无端、添叶与青梧，倒减却、黄杨一寸。
天公定亦怜娇俊，念儿女，经年愁损。早收回、溽暑换清商，翻借作，兰秋重闰。[m
%
[0;32m 《渔家·卖得鲜鱼二百钱》[m
[0;31m朝代：清代[m
[0;33m作者：郑燮[m
[0;37m卖得鲜鱼二百钱，籴粮炊饭放归船。
拔来湿苇烧难着，晒在垂杨古岸边。[m
%
[0;32m 《浣溪沙·一向温存爱》[m
[0;31m朝代：清代[m
[0;33m作者：况周颐[m
[0;37m一向温存爱落晖，伤春心眼与愁宜，画阑凭损缕金衣。
渐冷香如人意改，重寻梦亦昔游非。
那能时节更芳菲。[m
%
[0;32m 《菩萨蛮·新寒中酒敲窗雨》[m
[0;31m朝代：清代[m
[0;33m作者：纳兰性德[m
[0;37m新寒中酒敲窗雨，残香细袅秋情绪。才道莫伤神，青衫湿一痕。
无聊成独卧，弹指韶光过。记得别伊时，桃花柳万丝。[m
%
[0;32m 《伍员》[m
[0;31m朝代：清代[m
[0;33m作者：吴伟业[m
[0;37m投金濑畔敢安居？覆楚亡吴数上书。
手把蜀镂思往事，九原归去愧包胥。[m
%
[0;32m 《好事近·夏日史遽庵先生招饮即用先生喜余归自吴阊过访原韵》[m
[0;31m朝代：清代[m
[0;33m作者：陈维崧[m
[0;37m分手柳花天，雪向晴窗飘落。转眼葵肌初绣，又红欹栏角。
别来世事一番新，只吾徒犹昨。话到英雄失路，忽凉风索索。[m
%
[0;32m 《捉船行》[m
[0;31m朝代：清代[m
[0;33m作者：吴伟业[m
[0;37m官差捉船为载兵，大船买脱中船行。
中船芦港且潜避，小船无知唱歌去。
郡符昨下吏如虎，快桨追风摇急橹。
村人露肘捉头来，背似土牛耐鞭苦。
苦辞船小要何用？争执汹汹路人拥。
前头船见不敢行，晓事篙题敛钱送。
船户家家坏十千，官司查点侯如年。
发回仍索常行费，另派门摊云雇船。
君不见官舫嵬峨无用处，打彭插旗马头住。[m
%
[0;32m 《如梦令·点滴空阶疏雨》[m
[0;31m朝代：清代[m
[0;33m作者：王国维[m
[0;37m点滴空阶疏雨。迢递严城更鼓。睡浅梦初成，又被东风吹去。无据。无据。斜汉垂垂欲曙。[m
%
[0;32m 《中元节自黄浦出吴淞泛海》[m
[0;31m朝代：清代[m
[0;33m作者：陈去病[m
[0;37m舵楼高唱大江东，万里苍茫一览空。
海上波涛回荡极，眼前洲渚有无中。
云磨雨洗天如碧，日炙风翻水泛红。
唯有胥涛若银练，素车白马战秋风。[m
%
[0;32m 《题自画大树》[m
[0;31m朝代：清代[m
[0;33m作者：项圣谟[m
[0;37m风号大树中天立，日落西山四海孤。
短策且随时旦暮，不堪回首望菰蒲。[m
%
[0;32m 《不怕鬼 / 曹司农竹虚言》[m
[0;31m朝代：清代[m
[0;33m作者：纪昀[m
[0;37m　　曹司农竹虚言，其族兄自歙往扬州，途经友人家。时盛夏，延坐书屋，甚轩爽，暮欲下榻其中。友人曰：“是有魅，夜不可居。”曹强居之。夜半，有物自门隙蠕蠕入，薄如夹纸。入室后，渐开展作人形，乃女子也。曹殊不畏。忽披发吐舌作缢鬼状。曹笑曰：“犹是发，但稍乱；犹是舌，但稍长，亦何足畏?”忽自摘其首置案上。曹又笑曰：“有首尚不足畏，况无首也。”鬼技穷，倏然。及归途再宿，夜半，门隙又蠕蠕，甫露其首，辄唾曰：“又此败兴物耶?”竟不入。[m
%
[0;32m 《咏贺兰山》[m
[0;31m朝代：清代[m
[0;33m作者：胡秉正[m
[0;37m西北天谁补？此山作柱擎。
蟠根横远塞，设险压长城。
俯瞰黄河小，高悬白雪清。
曾从绝顶望，灏气接蓬瀛。[m
%
[0;32m 《秋柳（四首选—）》[m
[0;31m朝代：清代[m
[0;33m作者：王士祯[m
[0;37m秋来何处最销魂？残照西风白下门。
他日差池春燕影，只今憔悴晚烟痕。
愁生陌上黄聪曲，梦远江南乌夜村。
莫听临风三弄笛，玉关哀怨总难论。[m
%
[0;32m 《秋水阁记》[m
[0;31m朝代：清代[m
[0;33m作者：钱谦益[m
[0;37m　　阁于山与湖之间，山围如屏，湖绕如带，山与湖交相袭也。虞山，嶞山也。蜿蜒西属，至是则如密如防，环拱而不忍去。西湖连延数里，缭如周墙。湖之为陂为寖 者，弥望如江流。山与湖之形，经斯地也，若胥变焉。阁屹起平田之中，无垣屋之蔽，无藩离之限，背负云气，胸荡烟水，阴阳晦明，开敛变怪，皆不得遁去豪末。
　　阁既成，主人与客，登而乐之，谋所以名其阁者。
　　主人复于客曰：“客亦知河伯之自多于水乎？今吾与子亦犹是也。尝试与子直前楹而望，阳山箭缺，累如重甗。吴王拜郊之 台，已为黍离荆棘矣。逦迤而西，江上诸山，参错如眉黛，吴海国、康蕲国之壁垒，亦已荡为江流矣。下上千百年，英雄战争割据，杳然不可以复迹，而况于斯阁 欤？又况于吾与子以眇然之躯，寄于斯阁者欤？吾与子登斯阁也，欣然骋望，举酒相属，已不免哑然自笑，而何怪于人世之还而相笑与？”
　　客曰：“不然。于天地之间有山与湖，于山与湖之间有斯阁，于斯阁之中有吾与子。吾与子相与晞朝阳而浴夕月，钓清流而弋高风，其视人世之区区以井蛙相跨峙而以腐鼠相吓也为何如哉？吾闻之，万物莫不然，莫不非。因其所非而非之，是以小河伯而大海若，少仲尼而轻伯夷，因其所然而然之，则夫夔蚿之相怜，鯈鱼之出游，皆动乎天机而无所待也。吾与子之相乐也，人世之相笑也，皆彼是之两行也，而又何间焉？”
　　主人曰：“善哉！吾不能辩也。”姑以秋水名阁，而书之以为记。崇祯四年三月初五日。[m
%
[0;32m 《满庭芳·水抱孤城》[m
[0;31m朝代：清代[m
[0;33m作者：王国维[m
[0;37m水抱孤城，云开远戍，垂柳点点栖鸦。晚潮初落，残日漾平沙。白鸟悠悠自去，汀洲外、无限蒹葭。西风起，飞花如雪，冉冉去帆斜。
天涯。还忆旧，香尘随马，明月窥车。渐秋风镜里，暗换年华。纵使长条无恙，重来处、攀折堪嗟。人何许，朱楼一角，寂寞倚残霞。[m
%
[0;32m 《论诗五首·其三》[m
[0;31m朝代：清代[m
[0;33m作者：赵翼[m
[0;37m只眼须凭自主张，纷纷艺苑漫雌黄。
矮人看戏何曾见，都是随人说短长。[m
%
[0;32m 《夏日杂诗》[m
[0;31m朝代：清代[m
[0;33m作者：陈文述[m
[0;37m水窗低傍画栏开，枕簟萧疏玉漏催。
一夜雨声凉到梦，万荷叶上送秋来。[m
%
[0;32m 《绮怀十六首》[m
[0;31m朝代：清代[m
[0;33m作者：黄景仁[m
[0;37m楚楚腰肢掌上轻，得人怜处最分明。
千围步障难藏艳，百合葳蕤不锁情。
朱鸟窗前眉欲语，紫姑乩畔目将成。
玉钩初放钗初堕，第一销魂是此声。
妙谙谐谑擅心灵，不用千呼出画屏。
敛袖搊成弦杂拉，隔窗掺碎鼓丁宁。
湔裙斗草春多事，六博弹棋夜未停。
记得酒阑人散后，共搴珠箔数春星。
旋旋长廊绣石苔，颤提鱼钥记潜来。
阑前罽藉乌龙卧，井畔丝牵玉虎回。
端正容成犹敛照，消沉意可渐凝灰。
来从花底春寒峭，可借梨云半枕偎。
中表檀奴识面初，第三桥畔记新居。
流黄看织回肠锦，飞白教临弱腕书。
漫托私心缄豆蔻，惯传隐语笑芙蕖。
锦江直在青天上，盼断流头尺鲤鱼。
虫娘门户旧相望，生小相怜各自伤。
书为开频愁脱粉，衣禁多浣更生香。
绿珠往日酬无价，碧玉于今抱有郎。
绝忆水晶帘下立，手抛蝉翼助新妆。
小极居然百媚生，懒抛金叶罢调筝。
心疑棘刺针穿就，泪似桃花醋酿成。
会面生疏稀笑靥，别筵珍重赠歌声。
沈郎莫叹腰围减，忍见青娥绝塞行。
自送云軿别玉容，泥愁如梦未惺忪。
仙人北烛空凝盼，太岁东方已绝踪。
检点相思灰一寸，抛离密约锦千重。
何须更说蓬山远，一角屏山便不逢。
轻摇络索撼垂罳，珠阁银栊望不疑。
栀子帘前轻掷处，丁香盒底暗携时。
偷移鹦母情先觉，稳睡猧儿事未知。
赠到中衣双绢后，可能重读定情诗。
中人兰气似微醺，芗泽还疑枕上闻。
唾点着衣刚半指，齿痕切颈定三分。
辛勤青鸟空传语，佻巧鸣鸠浪策勋。
为问旧时裙衩上，鸳鸯应是未离群。
容易生儿似阿侯，莫愁真个不知愁。
夤缘汤饼筵前见，仿佛龙华会里游。
解意尚呈银约指，含羞频整玉搔头。
何曾十载湖州别，绿叶成阴万事休。
慵梳常是发鬅鬙，背立双鬟唤不应。
习得我拌珠十斛，赚来谁费豆三升。
怕歌团扇难终曲，但脱青衣便上升。
曾作容华宫内侍，人间狙狯恐难胜。
小阁炉烟断水沉，竟床冰簟薄凉侵。
灵妃唤月将归海，少女吹风半入林。
灺尽兰釭愁的的，滴残虬水思愔愔。
文园渴甚兼贫甚，只典征裘不典琴。
生年虚负骨玲珑，万恨俱归晓镜中。
君子由来能化鹤，美人何日便成虹。
王孙香草年年绿，阿母桃花度度红。
闻道碧城阑十二，夜深清倚有谁同。
经秋谁念瘦维摩，酒渴风寒不奈何。
水调曲从邻院度，雷声车是梦中过。
司勋绮语焚难尽，仆射余情忏较多。
从此飘蓬十年后，可能重对旧梨涡。
几回花下坐吹箫，银汉红墙入望遥。
似此星辰非昨夜，为谁风露立中宵。
缠绵思尽抽残茧，宛转心伤剥后蕉。
三五年时三五月，可怜杯酒不曾消。
露槛星房各悄然，江湖秋枕当游仙。
有情皓月怜孤影，无赖闲花照独眠。
结束铅华归少作，屏除丝竹入中年。
茫茫来日愁如海，寄语羲和快着鞭。[m
%
[0;32m 《卜算子·租风瓜步》[m
[0;31m朝代：清代[m
[0;33m作者：陈维崧[m
[0;37m风急楚天秋，日落吴山暮。
乌柏红梨树树霜，船在霜中住。
极目落帆亭，侧听催船鼓。
闻道长江日夜流，何不流侬去？[m
%
[0;32m 《齐天乐·吴山望隔江霁雪》[m
[0;31m朝代：清代[m
[0;33m作者：厉鹗[m
[0;37m瘦筇如唤登临去，江平雪晴风小。
湿锚楼台，酿寒城阙，不见春红吹到。
徽茫越峤，但半冱云根，半销沙草。
为问鸥边，而今可有晋时棹？
 清愁几番自遣，故人稀笑语，相忆多少！
寂寂寥寥，朝朝暮暮，吟得梅花俱恼。
将花插帽，向第一峰头倚空长啸。
忽展斜阳，玉龙天际绕。[m
%
[0;32m 《出居庸关》[m
[0;31m朝代：清代[m
[0;33m作者：朱彝尊[m
[0;37m居庸关上子规啼，饮马流泉落日低。
雨雪自飞千嶂外，榆林只隔数峰西。[m
%
[0;32m 《赴戍登程口占示家人二首》[m
[0;31m朝代：清代[m
[0;33m作者：林则徐[m
[0;37m出门一笑莫心哀，浩荡襟怀到处开。
时事难从无过立，达官非自有生来。
风涛回首空三岛，尘壤从头数九垓。
休信儿童轻薄语，嗤他赵老送灯台。
力微任重久神疲，再竭衰庸定不支。
苟利国家生死以，岂因祸福避趋之。
谪居正是君恩厚，养拙刚于戍卒宜。
戏与山妻谈故事，试吟断送老头皮。[m
%
[0;32m 《于中好·握手西风泪不干》[m
[0;31m朝代：清代[m
[0;33m作者：纳兰性德[m
[0;37m握手西风泪不干，年来多在别离间。遥知独听灯前雨，转忆同看雪后山。
凭寄语，劝加餐。桂花时节约重还。分明小像沉香缕，一片伤心欲画难。[m
%
[0;32m 《题画》[m
[0;31m朝代：清代[m
[0;33m作者：江世铨[m
[0;37m不写晴山写雨山，似呵明镜照烟鬟。
人间万象模糊好，风马云车便往还。[m
%
[0;32m 《青玉案·吊古》[m
[0;31m朝代：清代[m
[0;33m作者：徐灿[m
[0;37m伤心误到芜城路，携血泪，无挥处。半月模糊霜几树。紫箫低远，翠翘明灭，隐隐羊车度。
鲸波碧浸横江锁，故垒萧萧芦荻浦。烟水不知人事错。戈船千里，降帆一片，莫怨莲花步。[m
%
[0;32m 《仿元遗山论诗（四十二首选—）》[m
[0;31m朝代：清代[m
[0;33m作者：袁枚[m
[0;37m不相菲薄不相师，公道持论我最知；
一代正宗才力薄，望溪文集阮亭诗。[m
%
[0;32m 《题寒江钓雪图》[m
[0;31m朝代：清代[m
[0;33m作者：释敬安[m
[0;37m垂钓板桥东，雪压蓑衣冷。
江寒水不流，鱼嚼梅花影。[m
%
[0;32m 《晓入郡城》[m
[0;31m朝代：清代[m
[0;33m作者：朱彝尊[m
[0;37m轻舟乘间入，击缆坏篱根。
古道横边马，孤城闭水门。
星含兵气动，月傍晓烟昏。
辛苦乡关路，重来断客魂。[m
%
[0;32m 《题游侠图》[m
[0;31m朝代：清代[m
[0;33m作者：郑板桥[m
[0;37m大雪满天地，胡为仗剑游？
欲谈心里事，同上酒家楼。[m
%
[0;32m 《南乡子·一叶碧云轻》[m
[0;31m朝代：清代[m
[0;33m作者：冯煦[m
[0;37m一叶碧云轻，建业城西雨又晴。
换了罗衣无气力，盈盈，独倚阑干听晚莺。
何处是归程？
脉脉斜阳满旧汀。
双桨不来闲梦远，谁迎？
自恋苹花住一生。[m
%
[0;32m 《蝶恋花·庭院深深人悄悄》[m
[0;31m朝代：清代[m
[0;33m作者：谭献[m
[0;37m庭院深深人悄悄，埋怨鹦哥，错报韦郎到。压鬓钗梁金凤小，低头只是闲烦恼。
花发江南年正少，红袖高楼，争抵还乡好？遮断行人西去道，轻躯愿化车前草。[m
%
[0;32m 《木兰花慢·立秋夜雨送梁汾南行》[m
[0;31m朝代：清代[m
[0;33m作者：纳兰性德[m
[0;37m盼银河迢递，惊入夜，转清商。乍西园蝴蝶，轻翻麝粉，暗惹蜂黄。炎凉。等闲瞥眼，甚丝丝、点点搅柔肠。应是登临送客，别离滋味重尝。疑将。水墨画疏窗，孤影淡潇湘。倩一叶高梧，半条残烛，做尽商量。荷裳。被风暗剪，问今宵、谁与盖鸳鸯。从此羁愁万叠，梦回分付啼螀。[m
%
[0;32m 《读书有所见作》[m
[0;31m朝代：清代[m
[0;33m作者：萧抡谓[m
[0;37m人心如良苗，得养乃滋长；
苗以泉水灌，心以理义养。
一日不读书，胸臆无佳想。
一月不读书，耳目失精爽。[m
%
[0;32m 《梦江南·红茉莉》[m
[0;31m朝代：清代[m
[0;33m作者：屈大均[m
[0;37m红茉莉，穿作一花梳。金缕抽残蝴蝶茧，钗头立冬凤凰雏。肯忆故人姝。[m
%
[0;32m 《水龙吟·秋声》[m
[0;31m朝代：清代[m
[0;33m作者：项鸿祚[m
[0;37m西风已是难听，如何又著芭蕉雨？
泠泠暗起，澌澌渐紧，萧萧忽住。
候馆疏（石甚），高城断鼓，和成凄楚。
想亭皋木落，洞庭波远，浑不见，愁来处。
此际频惊倦旅，夜初长，归程梦阻。
砌蛩自叹，边鸿自唳，剪灯谁语？
莫更伤心，可怜秋到，无声更苦。
满寒江剩有，黄芦万顷，卷离魂去。[m
%
[0;32m 《天仙子·草绿裙腰山染黛》[m
[0;31m朝代：清代[m
[0;33m作者：文廷式[m
[0;37m草绿裙腰山染黛，闲恨闲愁侬不解。莫愁艇子渡江时，九鸾钗，双凤带，杯酒劝郎情似海。[m
%
[0;32m 《望海潮·自题小影》[m
[0;31m朝代：清代[m
[0;33m作者：谭嗣同[m
[0;37m曾经沧海，又来沙漠，四千里外关河。骨相空谈，肠轮自转，回头十八年过。春梦醒来么？对春帆细雨，独自吟哦。惟有瓶花，数枝相伴不须多。寒江才脱渔蓑。剩风尘面貌，自看如何？鉴不因人，形还问影，岂缘醉后颜酡？拔剑欲高歌。有几根侠骨，禁得揉搓？忽说此人是我，睁眼细瞧科。[m
%
[0;32m 《鬓云松令·咏浴》[m
[0;31m朝代：清代[m
[0;33m作者：纳兰性德[m
[0;37m鬓云松，红玉莹。早月多情，送过梨花影。半饷斜钗慵未整，晕入轻潮，刚爱微风醒。
露华清，人语静。怕被郎窥，移却青鸾镜。罗袜凌波波不定，小扇单衣，可耐星前冷。[m
%
[0;32m 《扬州城楼》[m
[0;31m朝代：清代[m
[0;33m作者：陈沆[m
[0;37m涛声寒泊一城孤，万瓦霜中听雁呼。
曾是绿杨千树好，只今明月一分无。
穹商日夜荒歌舞，乐岁东南困转轮。
道谊既经功利重，临风还忆董江都。[m
%
[0;32m 《水龙吟·雪中登大观亭》[m
[0;31m朝代：清代[m
[0;33m作者：邓廷桢[m
[0;37m关河冻合梨云，冲寒犹试连钱骑。思量旧梦，黄梅听雨，危阑倦倚。
披氅重来，不分明出，可怜烟水。算夔巫万里，金焦两点，谁说与，苍茫意？
却忆蛟台往事，耀弓刀，舳舻天际。而今剩了，低迷鱼艇，模粘雁字。
我辈登临，残山送暝，远江延醉。折梅花去也，城西炬火，照琼瑶碎。[m
%
[0;32m 《圈虎行》[m
[0;31m朝代：清代[m
[0;33m作者：黄景仁[m
[0;37m都门岁首陈百技，鱼龙怪兽罕不备；
何物市上游手儿，役使山君作儿戏。
初舁虎圈来广场，倾城观者如堵墙；
四周立栅牵虎出，毛拳耳戢气不扬。
先撩虎须虎犹帖，以棓卓地虎人立；
人呼虎吼声如雷，牙爪丛中奋身入。
虎口呀开大如牛，人转从容探以手；
更脱头颅抵虎口，以头饲虎虎不受，
虎舌舐人如舐毂。忽按虎脊叱使行，
虎便逡巡绕阑走。
翻身踞地蹴冻尘，挥身抖开花锦茵；
盘回舞势学胡旋，似张虎威实媚人；
少焉仰卧若佯死，投之以肉霍然起；
观者一笑争醵钱，人既得钱虎摇尾。
仍驱入圈负以趋，此间乐亦忘山居。
依人虎任人颐使，伴虎人皆虎唾余。
我观此状气消沮：嗟尔斑奴亦何苦！
不能决蹯尔不智，不能破槛尔不武。
此曹一生衣食汝，
彼岂有力如中黄，复似梁鸯能喜怒。
汝得残餐究奚补？伥鬼羞颜亦更主；
旧山同伴倘相逢，笑尔行藏不如鼠。[m
%
[0;32m 《眼儿媚·咏红姑娘》[m
[0;31m朝代：清代[m
[0;33m作者：纳兰性德[m
[0;37m骚屑西风弄晚寒，翠袖倚阑干。霞绡裹处，樱唇微绽，靺鞨红殷。
故宫事往凭谁问，无恙是朱颜。玉墀争采，玉钗争插，至正年间。[m
%
[0;32m 《咏菊》[m
[0;31m朝代：清代[m
[0;33m作者：曹雪芹[m
[0;37m无赖诗魔昏晓侵，绕篱欹石自沉音。
毫端蕴秀临霜写，口齿噙香对月吟。
满纸自怜题素怨，片言谁解诉秋心？
一从陶令评章后，千古高风说到今。[m
%
[0;32m 《狱中赠邹容》[m
[0;31m朝代：清代[m
[0;33m作者：章炳麟[m
[0;37m邹容吾小弟，被发下瀛州。
快剪刀除辫，干牛肉作餱。
英雄一入狱，天地亦悲秋。
临命须掺手，乾坤只两头！[m
%
[0;32m 《浣溪沙·翠阜红匪夹》[m
[0;31m朝代：清代[m
[0;33m作者：朱孝臧[m
[0;37m翠阜红匪夹岸迎，阻风滋味暂时生。
水窗官烛泪纵横。
禅悦新耽如有会，酒悲突起总无名。
长川孤月向谁明。[m
%
[0;32m 《相见欢·微云一抹遥峰》[m
[0;31m朝代：清代[m
[0;33m作者：纳兰性德[m
[0;37m微云一抹遥峰，冷溶溶，恰与个人清晓画眉同。
红蜡泪，青绫被，水沉浓，却与黄茅野店听西风。[m
%
[0;32m 《纪事（八首选一）》[m
[0;31m朝代：清代[m
[0;33m作者：黄遵宪[m
[0;37m众人耳目外，重以甘言诱；
浓绿茁芽茶，浅碧酿花酒。
斜纹黑普罗，杂俎红毡竓，
琐屑到钗钏，取足供媚妇。
上谒士雕龙，下访市屠狗；
墨床与侏张，相见辄握手。
指此区区物，是某托转授；
怀上花名册，出请纪谁某。
“知君有姻族，知君有甥舅，
赖君提挈力，吾党定举首。”
丁宁复丁宁：“幸勿杂然否。”[m
%
[0;32m 《自湘东驿遵陆至芦溪》[m
[0;31m朝代：清代[m
[0;33m作者：查慎行[m
[0;37m黄花古渡接芦溪，行过萍乡路渐低。
吠犬鸣鸡村远近，乳鹅新鸭岸东西。
丝缫细雨沾衣润，刀剪良苗出水齐。
犹与湖南风土近，春深无处不耕犁。[m
%
[0;32m 《清明前一日》[m
[0;31m朝代：清代[m
[0;33m作者：李渔[m
[0;37m正当离乱世，莫说艳阳天。
地冷易寒食，烽多难禁烟。
战场花是血，驿路柳为鞭。
荒垅关山隔，凭谁寄纸钱？[m
%
[0;32m 《春风》[m
[0;31m朝代：清代[m
[0;33m作者：袁枚[m
[0;37m春风如贵客，一到便繁华。
来扫千山雪，归留万国花。[m
%
[0;32m 《相见欢·小鬟衫着轻罗》[m
[0;31m朝代：清代[m
[0;33m作者：周稚廉[m
[0;37m小鬟衫着轻罗，发如螺，睡起钗偏髻倒唤娘梳。
心上事，春前景，闷中过，打叠闲情别绪教鹦哥。[m
%
[0;32m 《山行杂咏》[m
[0;31m朝代：清代[m
[0;33m作者：袁枚[m
[0;37m十里崎岖半里平，一峰才送一峰迎。
青山似茧将人裹，不信前头有路行。[m
%
[0;32m 《五美吟·红拂》[m
[0;31m朝代：清代[m
[0;33m作者：曹雪芹[m
[0;37m长揖雄谈态自殊，美人巨眼识穷途。
尸居余气杨公幕，岂得羁縻女丈夫？[m
%
[0;32m 《玉楼春·白莲》[m
[0;31m朝代：清代[m
[0;33m作者：王夫之[m
[0;37m娟娟片月涵秋影，低照银塘光不定。
绿云冉冉粉初匀，玉露泠泠香自省。
荻花风起秋波冷，独拥檀心窥晓镜。
他时欲与问归魂，水碧天空清夜永。[m
%
[0;32m 《乌江项王庙》[m
[0;31m朝代：清代[m
[0;33m作者：严遂成[m
[0;37m云旗庙貌拜行人，功罪千秋问鬼神。
剑舞鸿门能赦汉，船沉巨鹿竟亡秦。
范增一去无谋主，韩信原来是逐臣。
江上楚歌最哀怨，招魂不独为灵均。[m
%
[0;32m 《木兰花慢·武林归舟中作》[m
[0;31m朝代：清代[m
[0;33m作者：董士锡[m
[0;37m看斜阳一缕，刚送得，片帆归。正岸绕孤城，波回野渡，月暗闲堤。依稀是谁相忆？但轻魂如梦逐烟飞。赢得双双泪眼，从教涴尽罗衣。
江南几日又天涯，谁与寄相思？怅夜夜霜花，空林开遍，也只侬知。安排十分秋色，便芳菲总是别离时。惟有醉将醽醁，任他柔橹轻移。[m
%
[0;32m 《菩萨蛮·春云吹散湘帘雨》[m
[0;31m朝代：清代[m
[0;33m作者：纳兰性德[m
[0;37m春云吹散湘帘雨，絮黏蝴蝶飞还住。
人在玉楼中，楼高四面风。
柳烟丝一把，暝色笼鸳瓦。
休近小阑干，夕阳无限山。[m
%
[0;32m 《秋心三首》[m
[0;31m朝代：清代[m
[0;33m作者：龚自珍[m
[0;37m其一
秋心如海复如潮，但有秋魂不可招。
漠漠郁金香在臂，亭亭古玉佩当腰。
气寒西北何人剑，声满东南几处箫。
斗大明星烂无数，长天一月坠林梢。
其二
忽筮一官来阙下，众中俯仰不材身。
新知触眼春云过，老辈填胸夜雨沦。
天问有灵难置对，阴符无效勿虚陈。
晓来客籍差夸富，无数湘南剑外民。
其三
我所思兮在何所，胸中灵气欲成云。
槎通碧汉无多路，土蚀寒花又此坟。
某水某山埋姓氏，一钗一佩断知闻。
起看历历楼台外，窈窕秋星或是君。[m
%
[0;32m 《菩萨蛮·端午日咏盆中菊》[m
[0;31m朝代：清代[m
[0;33m作者：顾太清[m
[0;37m薰风殿阁樱桃节，碧纱窗下沈檀爇。小扇引微凉，悠悠夏日长。
野人知趣甚，不向炎凉问。老圃好栽培，菊花五月开。[m
%
[0;32m 《山花子·小立红桥柳半垂》[m
[0;31m朝代：清代[m
[0;33m作者：纳兰性德[m
[0;37m小立红桥柳半垂，越罗裙飏缕金衣。采得石榴双叶子，欲贻谁？
便是有情当落日，只应无伴送斜晖。寄语东风休著力，不禁吹。[m
%
[0;32m 《西湖杂感（六首）》[m
[0;31m朝代：清代[m
[0;33m作者：钱谦益[m
[0;37m其一
板荡凄凉忍再闻？烟峦如赭水如焚。
白沙堤下唐时草，鄂国坟边宋代云。
树上黄鹂今作友，枝头杜宇昔为君。
昆明劫后钟声在，依恋湖山报夕曛。
其二
潋艳西湖水一方，吴根越角两茫茫。
孤山鹤云花如雪，葛岭鹃啼月似霜。
油壁轻车来北里，梨园小部奏西厢。
而今纵会空王法，知是前尘也断肠。
其三
方袍潇洒角巾偏，才上红楼又画船。
修竹便娟调鹤地，春风蕴籍养花天。
蝶过柳苑迎丹粉，莺坐桃堤侯管弦。
不是承平好时节，湖山容易著神仙。
其四
冷泉净寺可怜生，雨血风毛作队行。
罗刹江边人饲虎，女儿山下鬼啼莺。
漏穿夕塔烟烽影，飘撇晨钟鼓角声。
夜雨滴残舟淅沥，不须噩梦也心惊。
其五
建业余杭古帝丘，六朝南渡尽风流。
白公妓可如安石，苏小湖应并莫愁。
戎马南来皆故国，江山北望总神州。
行都宫阙荒烟里，禾黍从残似石头。
其六
冬青树老六陵秋，恸哭遗民总白头。
南渡衣冠非故国，西湖烟水是清流。
早时朔漠翎弹怨，他日居庸宇唤休。
苦恨嬉春铁崖叟，锦兜诗报百年愁。[m
%
[0;32m 《金缕曲·丁未五月归国旋复东渡却寄沪上诸君子》[m
[0;31m朝代：清代[m
[0;33m作者：梁启超[m
[0;37m丁未五月归国，旋复东渡，却寄沪上诸子。
瀚海飘流燕，乍归来、依依难认，旧家庭院。惟有年时芳俦在，一例差池双剪。相对向、斜阳凄怨。欲诉奇愁无可诉，算兴亡、已惯司空见。忍抛得，泪如线。
故巢似与人留恋。最多情、欲黏还坠，落泥片片。我自殷勤衔来补，珍重断红犹软。又生恐、重帘不卷。十二曲阑春寂寂，隔蓬山、何处窥人面？休更问，恨深浅。[m
%
[0;32m 《薛宝钗·雪竹》[m
[0;31m朝代：清代[m
[0;33m作者：环山樵[m
[0;37m大雪北风催，家家贫白屋。
玉树犹难伸，压倒千竿竹。
高节志凌云，不敢当滕六。
君子本虚心，甘自低头伏。
无复绿猗猗，何如在淇澳？
寒林尽白封，奚第琅玕独。
寒梅也不禁，何只君瑟缩？
读书小窗前，不见青矗矗。
搦管坐空斋，不听声谡谡。
缅怀文典可，佳画添几幅。
更思僵卧人，岂只食无肉。[m
%
[0;32m 《山中雪后》[m
[0;31m朝代：清代[m
[0;33m作者：郑燮[m
[0;37m晨起开门雪满山，雪晴云淡日光寒。
檐流未滴梅花冻，一种清孤不等闲。[m
%
[0;32m 《点绛唇·厚地高天》[m
[0;31m朝代：清代[m
[0;33m作者：王国维[m
[0;37m厚地高天，侧身颇觉平生左，小斋如舸，自许回旋可。聊复浮生，得此须臾我。乾坤大，霜林独坐，红叶纷纷堕。[m
%
[0;32m 《林琴南敬师》[m
[0;31m朝代：清代[m
[0;33m作者：佚名[m
[0;37m闽县林琴南孝廉纾六七岁时，从师读。师贫甚，炊不得米。林知之，亟归，以袜实米，满之，负以致师。师怒，谓其窃，却弗受。林归以告母，母笑曰：“若心固善，然此岂束修之礼？”即呼备，赍米一石致之塾，师乃受。[m
%
[0;32m 《沁园春·梦冷蘅芜》[m
[0;31m朝代：清代[m
[0;33m作者：纳兰性德[m
[0;37m梦冷蘅芜，却望姗姗，是耶非耶。怅兰膏渍粉，尚留犀合；金泥蹙绣，空掩蝉纱。影弱难持，缘深暂隔，只当离愁滞海涯。归来也，趁星前月底，魂在梨花。
鸾胶纵续琵琶，问可及、当年萼绿华。但无端摧折，恶经风浪；不如零落，判委尘沙。最忆相看，娇讹道字，手剪银灯自泼茶。令已矣，便帐中重见，那似伊家。[m
%
[0;32m 《江上》[m
[0;31m朝代：清代[m
[0;33m作者：王士祯[m
[0;37m吴头楚尾路如何？烟雨秋深暗自波。
晚趁寒潮渡江去，满林黄叶雁声多。[m
%
[0;32m 《山居杂咏》[m
[0;31m朝代：清代[m
[0;33m作者：黄宗羲[m
[0;37m锋镝牢囚取次过，依然不废我弦歌。
死犹未肯输心去，贫亦岂能奈我何！
廿两棉花装破被，三根松木煮空锅。
一冬也是堂堂地，岂信人间胜著多。[m
%
[0;32m 《酬朱监纪四辅》[m
[0;31m朝代：清代[m
[0;33m作者：顾炎武[m
[0;37m十载江南事已非，与君辛苦各生归。
愁看京口三军溃，痛说扬州十日围。
碧血未消今战垒，白头相见旧征衣。
东京朱祜年犹少，莫向尊前叹式微。[m
%
[0;32m 《叹燕》[m
[0;31m朝代：清代[m
[0;33m作者：陈忱[m
[0;37m春归林木古兴嗟，燕语斜阳立浅沙。
休说旧时王与谢，寻常百姓亦无家。[m
%
[0;32m 《少年游·算来好景只如斯》[m
[0;31m朝代：清代[m
[0;33m作者：纳兰性德[m
[0;37m算来好景只如斯，惟许有情知。寻常风月，等闲谈笑，称意即相宜。
十年青鸟音尘断，往事不胜思。一钩残照，半帘飞絮，总是恼人时。[m
%
[0;32m 《湖楼早起二首》[m
[0;31m朝代：清代[m
[0;33m作者：江湜[m
[0;37m其一
面湖楼好纳朝光，夜梦分明起辄忘。
但记晓钟来两寺，一钟声短一声长。
其二
湖上朝来水气升，南高峰色自崚嶒。
小船看尔投西岸，载得三人两是僧。[m
%
[0;32m 《绮怀十六首·其十五》[m
[0;31m朝代：清代[m
[0;33m作者：黄景仁[m
[0;37m几回花下坐吹箫，银汉红墙入望遥。
似此星辰非昨夜，为谁风露立中宵。
缠绵思尽抽残茧，宛转心伤剥后蕉。
三五年时三五月，可怜杯酒不曾消。[m
%
[0;32m 《玉楼春·梅花过了仍》[m
[0;31m朝代：清代[m
[0;33m作者：郑文焯[m
[0;37m梅花过了仍风雨，著意伤春天不许。
西园词酒去年同，别是一番惆怅处。
一枝照水浑无语，日见花飞随水去。
断红还逐晚潮回，相映枝头红更苦。[m
%
[0;32m 《说诗八首》[m
[0;31m朝代：清代[m
[0;33m作者：宋湘[m
[0;37m三百诗人岂有诗，都成绝唱沁心脾。
今人不讲源头水，只问支流派是谁。
涂脂传粉画长眉，按拍循腔疾复迟。
学过邯郸多少步，可怜挨户卖歌儿。
心源探到古人初，征实翻空总自如。
好把臭皮囊洗净，神仙楼阁在高虚。
豫章出地势轮囷，细草孤花亦可人。
独有五通仙杜老，各还命脉各精神。
学韩学杜学髯苏，自是排场与众殊。
若使自家无曲子，等闲铙鼓与笙芋。
池塘春草妙难寻，泥落空梁苦用心。
若比大江流日夜，哀丝豪竹在知音。
文章妙绝有邱迟，一纸书中百首诗。
正在将军旗鼓处，忽然花杂草长时。
读书万卷真须破，念佛千声好是空。
多少英雄齐下泪，一生缠死笔头中。[m
%
[0;32m 《一叶落·泪眼注》[m
[0;31m朝代：清代[m
[0;33m作者：朱彝尊[m
[0;37m泪眼注，临当去，此时欲住已难住。
下楼复上楼，楼头风吹雨。
风吹雨，草草离人语。[m
%
[0;32m 《忆秦娥·山重叠》[m
[0;31m朝代：清代[m
[0;33m作者：纳兰性德[m
[0;37m山重叠。悬崖一线天疑裂。天疑裂。断碑题字，苔痕横啮。
风声雷动鸣金铁。阴森潭底蛟龙窟。蛟龙窟。兴亡满眼，旧时明月。[m
%
[0;32m 《虞美人·影松峦峰》[m
[0;31m朝代：清代[m
[0;33m作者：侯文曜[m
[0;37m有时云与高峰匹，不放松峦历历。望里依岩附壁，一样黏天碧。
有时峰与晴云敌，不许露珠轻滴。别是娇酣颜色，浓淡随伊力。[m
%
[0;32m 《途中杂咏》[m
[0;31m朝代：清代[m
[0;33m作者：何福堃[m
[0;37m岁星周一纪，四过六盘山。
路辟蚕丛险，人歌马足孱。
时危多战垒，将猛守萧关。
追溯前朝事，今来喜客闲。[m
%
[0;32m 《满江红·小住京华》[m
[0;31m朝代：清代[m
[0;33m作者：秋瑾[m
[0;37m小住京华，早又是，中秋佳节。为篱下，黄花开遍，秋容如拭。四面歌残终破楚，八年风味徒思浙。苦将侬，强派作蛾眉，殊未屑！(徒思浙 一作：独思浙，蛾眉 一作：娥眉)
身不得，男儿列。心却比，男儿烈！算平生肝胆，因人常热。俗子胸襟谁识我？英雄末路当磨折。莽红尘，何处觅知音？青衫湿！(俗子 一作：俗夫，磨折 一作：折磨)[m
%
[0;32m 《采桑子·土花曾染湘娥黛》[m
[0;31m朝代：清代[m
[0;33m作者：纳兰性德[m
[0;37m土花曾染湘娥黛，铅泪难消。清韵谁敲，不是犀椎是凤翘。
只应长伴端溪紫，割取秋潮。鹦鹉偷教，方响前头见玉萧。[m
%
[0;32m 《阻雪》[m
[0;31m朝代：清代[m
[0;33m作者：吴伟业[m
[0;37m关山虽胜路难堪，才上征鞍又解骖。
十丈黄尘千尺雪，可知俱不似江南。[m
%
[0;32m 《黄海舟中日人索句并见日俄战争地图》[m
[0;31m朝代：清代[m
[0;33m作者：秋瑾[m
[0;37m万里乘云去复来，只身东海挟春雷。
忍看图画移颜色，肯使江山付劫灰。
浊酒不销忧国泪，救时应仗出群才。
拼将十万头颅血，须把乾坤力挽回。[m
%
[0;32m 《独往》[m
[0;31m朝代：清代[m
[0;33m作者：方以智[m
[0;37m同伴都分毛，麻鞋独入林。
一年五变姓，十字九椎心。
听惯干戈信，愁因风雨深。
死生容易事，所痛为知音！[m
%
[0;32m 《咏百八塔》[m
[0;31m朝代：清代[m
[0;33m作者：俞益谟[m
[0;37m《阿育王经》言：诸佛灭渡后，昼夜役鬼神造塔五千四十八所，意者是即其数欤。然海内郡县所见寥寥，独兹百八聚于一区，厥义未必无谓。余生斯长斯，靡所究竟，率成俚句，请质高明。
百八浮图信异哉，无今无古壮山隈。
降魔蜜顿金刚杵，说法偶成舍利堆。
只虑激湍穿峡破，故将砥柱挽波颓。
谁能识得真如意，唱佛周遭日几回。[m
%
[0;32m 《一舸》[m
[0;31m朝代：清代[m
[0;33m作者：吴伟业[m
[0;37m霸越亡吴计已行，论功何物赏倾城？
西施亦有弓藏惧，不独鸱夷变姓名。[m
%
[0;32m 《金缕曲二首》[m
[0;31m朝代：清代[m
[0;33m作者：顾贞观[m
[0;37m寄吴汉槎宁古塔，以词代书，丙辰冬，寓京师千佛寺，冰雪中作。
季子平安否？便归来，平生万事，那堪回首！行路悠悠谁慰藉，母老家贫子幼。记不起，从前杯酒。魑魅搏人应见惯，总输他，覆雨翻云手，冰与雪，周旋久。
泪痕莫滴牛衣透，数天涯，依然骨肉，几家能够？比似红颜多命薄，更不如今还有。只绝塞，苦寒难受。廿载包胥承一诺，盼乌头马角终相救。置此札，君怀袖。 
我亦飘零久！十年来，深恩负尽，死生师友。宿昔齐名非忝窃，只看杜陵消瘦，曾不减，夜郎僝僽，薄命长辞知已别，问人生到此凄凉否？千万恨，为君剖。
兄生辛未吾丁丑，共此时，冰霜摧折，早衰蒲柳。诗赋从今须少作，留取心魄相守。但愿得，河清人寿！归日急翻行戍稿，把空名料理传身后。言不尽，观顿首。[m
%
[0;32m 《渡江云·杨花》[m
[0;31m朝代：清代[m
[0;33m作者：周济[m
[0;37m春风真解事，等闲吹遍，无数短长亭。
一星星是恨，直送春归，替了落花声。
凭阑极目，荡春波、万种春情。
应笑人舂粮几许？
便要数征程。
冥冥，车轮落日，散绮余霞，渐都迷幻景。
问收向红窗画箧，可算飘零？
相逢只有浮云好，奈蓬莱东指，弱水盈盈。
休更惜，秋风吹老莼羹。[m
%
[0;32m 《咏甘蔗》[m
[0;31m朝代：清代[m
[0;33m作者：佚名[m
[0;37m绿阵连烟垠，风雨化精节。
玉露含青紫，沁彻哲人心。[m
%
[0;32m 《吴兴杂诗》[m
[0;31m朝代：清代[m
[0;33m作者：阮元[m
[0;37m交流四水抱城斜，散作千溪遍万家。
深处种菱浅种稻，不深不浅种荷花。[m
%
[0;32m 《五美吟·明妃》[m
[0;31m朝代：清代[m
[0;33m作者：曹雪芹[m
[0;37m绝艳惊人出汉宫，红颜命薄古今同。
君王纵使轻颜色，予夺权何畀画工？[m
%
[0;32m 《峡江寺飞泉亭记》[m
[0;31m朝代：清代[m
[0;33m作者：袁枚[m
[0;37m　　余年来观瀑屡矣，至峡江寺而意难决舍，则飞泉一亭为之也。
　　凡人之情，其目悦，其体不适，势不能久留。天台之瀑，离寺百步，雁宕瀑旁无寺。他若匡庐，若罗浮，若青田之石门，瀑未尝不奇，而游者皆暴日中，踞危崖，不得从容以观，如倾盖交，虽欢易别。
　　惟粤东峡山，高不过里许，而磴级纡曲，古松张覆，骄阳不炙。过石桥，有三奇树鼎足立，忽至半空，凝结为一。凡树皆根合而枝分，此独根分而枝合，奇已。
　　登山大半，飞瀑雷震，从空而下。瀑旁有室，即飞泉亭也。纵横丈馀，八窗明净，闭窗瀑闻，开窗瀑至。人可坐可卧，可箕踞，可偃仰，可放笔研，可瀹茗置饮，以人之逸，待水之劳，取九天银河，置几席间作玩。当时建此亭者，其仙乎！
　　僧澄波善弈，余命霞裳与之对枰。于是水声、棋声、松声、鸟声，参错并奏。顷之，又有曳杖声从云中来者，则老僧怀远抱诗集尺许，来索余序。于是吟咏之声又复大作。天籁人籁，合同而化。不图观瀑之娱，一至于斯，亭之功大矣！
　　坐久，日落，不得已下山，宿带玉堂。正对南山，云树蓊郁，中隔长江，风帆往来，妙无一人肯泊岸来此寺者。僧告余曰：“峡江寺俗名飞来寺。”余笑曰：“寺何能飞？惟他日余之魂梦或飞来耳！”僧曰：“无征不信。公爱之，何不记之！”余曰：“诺。”已遂述数行，一以自存，一以与僧。[m
%
[0;32m 《壬戌清明作》[m
[0;31m朝代：清代[m
[0;33m作者：屈大均[m
[0;37m朝作轻寒暮作阴，愁中不觉已春深。
落花有泪因风雨，啼鸟无情自古今。
故国江山徒梦寐，中华人物又销沉。
龙蛇四海归无所，寒食年年怆客心。[m
%
[0;32m 《夜月渡江》[m
[0;31m朝代：清代[m
[0;33m作者：沈德潜[m
[0;37m万里金波照眼明，布帆十幅破空行。
微茫欲没三山影，浩荡还流六代声。
水底鱼龙惊静夜，天边牛斗转深更。
长风瞬息过京口，楚尾吴头无限情。[m
%
[0;32m 《金缕曲·闷欲呼天说》[m
[0;31m朝代：清代[m
[0;33m作者：吴藻[m
[0;37m闷欲呼天说。问苍苍、生人在世，忍偏磨灭？从古难消豪气，也只书空咄咄。正自检、断肠诗阅。看到伤心翻天笑，笑公然、愁是吾家物！都并入、笔端结。 
英雄儿女原无别。叹千秋、收场一例，泪皆成血。待把柔情轻放下，不唱柳边风月；且整顿、铜琶铁拨。读罢《离骚》还酌酒，向大江东去歌残阕。声早遏，碧云裂。[m
%
[0;32m 《虞美人·春情只到梨花薄》[m
[0;31m朝代：清代[m
[0;33m作者：纳兰性德[m
[0;37m春情只到梨花薄，片片催零落。夕阳何事近黄昏，不道人间犹有未招魂。
银笺别梦当时句，密绾同心苣。为伊判作梦中人，索向画图清夜唤真真。[m
%
[0;32m 《夜坐二首》[m
[0;31m朝代：清代[m
[0;33m作者：龚自珍[m
[0;37m春夜伤心坐画屏，不如放眼入青冥。
一山突起丘陵妒，万籁无言帝座灵。
塞上似腾奇女气，江东久殒少微星。
从来不蓄湘累问，唤出嫦娥诗与听。
沉沉心事北南东，一睨人材海内空。
壮岁始参周史席，髫年惜堕晋贤风。
功高拜将成仙外，才尽回肠荡气中。
万一禅关砉然破，美人如玉剑如虹。[m
%
[0;32m 《春愁》[m
[0;31m朝代：清代[m
[0;33m作者：丘逢甲[m
[0;37m春愁难遣强看山，往事惊心泪欲潸。
四百万人同一哭，去年今日割台湾。[m
%
[0;32m 《口技》[m
[0;31m朝代：清代[m
[0;33m作者：林嗣环[m
[0;37m　　京中有善口技者。会宾客大宴，于厅事之东北角，施八尺屏障，口技人坐屏障中，一桌、一椅、一扇、一抚尺而已。众宾团坐。少顷，但闻屏障中抚尺一下，满坐寂然，无敢哗者。
　　遥闻深巷中犬吠，便有妇人惊觉欠伸，其夫呓语。既而儿醒，大啼。夫亦醒。妇抚儿乳，儿含乳啼，妇拍而呜之。又一大儿醒，絮絮不止。当是时，妇手拍儿声，口中呜声，儿含乳啼声，大儿初醒声，夫叱大儿声，一时齐发，众妙毕备。满坐宾客无不伸颈，侧目，微笑，默叹，以为妙绝。
　　未几，夫齁声起，妇拍儿亦渐拍渐止。微闻有鼠作作索索，盆器倾侧，妇梦中咳嗽。宾客意少舒，稍稍正坐。
　　忽一人大呼：“火起”，夫起大呼，妇亦起大呼。两儿齐哭。俄而百千人大呼，百千儿哭，百千犬吠。中间力拉崩倒之声，火爆声，呼呼风声，百千齐作；又夹百千求救声，曳屋许许声，抢夺声，泼水声。凡所应有，无所不有。虽人有百手，手有百指，不能指其一端；人有百口，口有百舌，不能名其一处也。于是宾客无不变色离席，奋袖出臂，两股战战，几欲先走。
　　忽然抚尺一下，群响毕绝。撤屏视之，一人、一桌、一椅、一扇、一抚尺而已。[m
%
[0;32m 《北固山看大江》[m
[0;31m朝代：清代[m
[0;33m作者：孔尚任[m
[0;37m孤城铁瓮四山围，绝顶高秋坐落晖。
眼见长江趋大海，青天却似向西飞。[m
%
[0;32m 《游虞山记》[m
[0;31m朝代：清代[m
[0;33m作者：沈德潜[m
[0;37m　　虞山去吴城才百里，屡欲游，未果。辛丑秋，将之江阴，舟行山下，望剑门入云际，未及登。丙午春，复如江阴，泊舟山麓，入吾谷，榜人诡云：“距剑门二十里。”仍未及登。 
　　壬子正月八日，偕张子少弋、叶生中理往游，宿陶氏。明晨，天欲雨，客无意往，余已治筇屐，不能阻。自城北沿缘六七里，入破山寺，唐常建咏诗处，今潭名空心，取诗中意也。遂从破龙涧而上，山脉怒坼，赭石纵横，神物爪角痕，时隐时露。相传龙与神斗，龙不胜，破其山而去。说近荒惑，然有迹象，似可信。行四五里，层折而度，越峦岭，跻蹬道，遂陟椒极。有土坯磈礧，疑古时冢，然无碑碣志谁某。升望海墩，东向凝睇。是时云光黯甚，迷漫一色，莫辨瀛海。顷之，雨至，山有古寺可驻足，得少休憩。雨歇，取径而南，益露奇境：龈腭摩天，崭绝中断，两崖相嵌，如关斯劈，如刃斯立，是为剑门。以剑州、大剑、小剑拟之，肖其形也。侧足延，不忍舍去。遇山僧，更问名胜处。僧指南为太公石室；南而西为招真宫，为读书台；西北为拂水岩，水下奔如虹，颓风逆施，倒跃而上，上拂数十丈，又西有三杳石、石城、石门，山后有石洞通海，时潜海物，人莫能名。余识其言，欲问道往游，而云之飞浮浮，风之来冽冽，时雨飘洒，沾衣湿裘，而余与客难暂留矣。少霁，自山之面下，困惫而归。自是春阴连旬，不能更游。 
　　噫嘻！虞山近在百里，两经其下，为践游屐。今之其地矣，又稍识面目，而幽邃窈窕，俱未探历。心甚怏怏。然天下之境，涉而即得，得而辄尽者，始焉欣欣，继焉索索，欲求余味，而了不可得，而得之甚艰，且得半而止者，转使人有无穷之思也。呜呼！岂独寻山也哉！ [m
%
[0;32m 《钱若赓断鹅》[m
[0;31m朝代：清代[m
[0;33m作者：褚人获[m
[0;37m　　明万历中，钱若赓守临江，有异政。有乡人持一鹅入市，寄店中后他往。还，索鹅，店主赖之，云：“群鹅我鹅也。”乡人不平，讼于官。公令人取店中鹅，计四只，各以一纸，给笔砚，分四处，令其供状。人莫不讶之。食顷，使人问鹅供不？答曰：“未。”又顷，下堂视之，曰：“状已供矣。”手指一鹅曰：“此乡人鹅。”众人怪之，守曰：“乡人鹅食草，粪色青；店鹅食谷粟，粪色黄。”店主服罪。[m
%
[0;32m 《韩江有感》[m
[0;31m朝代：清代[m
[0;33m作者：丘逢甲[m
[0;37m道是南风竟北风，敢将蹭蹬怨天公。
男儿要展回天策，都在千盘百折中。[m
%
[0;32m 《夜游宫 秋怀四首（选二）》[m
[0;31m朝代：清代[m
[0;33m作者：陈维崧[m
[0;37m一派明云荐爽，秋不住，碧空中响。
如此江山徒莽苍。
伯符耶？
寄奴耶？
嗟已往。
十载羞厮养，孤负煞，长头大颡。
思与骑奴游上党。
趁秋晴，（足庶）莲花，西岳掌。
耿耿秋情欲动，早喷入霜桥笛孔。
快倚西风作三弄。
短狐悲，瘦猿愁，啼破冢。
碧落银盘冻，照不了，秦关楚陇。
无数蛰吟古砖缝。
料今宵，靠屏风，无好梦。[m
%
[0;32m 《澹如楼读书》[m
[0;31m朝代：清代[m
[0;33m作者：康有为[m
[0;37m三年不读南朝史，琐艳浓香久懒熏。
偶有遁逃聊学佛，伤於哀乐遂能文。
忏除绮语从居易，悔作雕虫似子云。
忧患百经未闻道，空阶细雨送斜曛。[m
%
[0;32m 《长相思·山一程》[m
[0;31m朝代：清代[m
[0;33m作者：纳兰性德[m
[0;37m山一程，水一程，身向榆关那畔行，夜深千帐灯。
风一更，雪一更，聒碎乡心梦不成，故园无此声。[m
%
[0;32m 《秋日田家杂咏》[m
[0;31m朝代：清代[m
[0;33m作者：黄燮清[m
[0;37m西风八九月，积地秋云黄。
力田已告成，计日宜收藏。
刈获须及时，虑为雨雪伤。
农家终岁劳，至此愿稍偿。
勤苦守恒业，始有数月粮。
嗟彼豪华子，素餐厌膏粱。
安坐废手足，嗜欲毒其肠。
岂知民力艰，颗米皆琳琅。
园居知风月，野居知星霜。
君看获稻时，粒粒脂膏香。[m
%
[0;32m 《蝶恋花·柳絮年年三月暮》[m
[0;31m朝代：清代[m
[0;33m作者：周济[m
[0;37m柳絮年年三月暮，断送莺花，十里湖边路。万转千回无落处，随侬只恁低低去。
满眼颓垣欹病树，纵有余英，不值风姨炉。烟里黄沙遮不住，河流日夜东南注。[m
%
[0;32m 《过真州》[m
[0;31m朝代：清代[m
[0;33m作者：沈德潜[m
[0;37m扬州西去真州路，万树垂杨绕岸栽。
野店酒香帆尽落，寒塘渔散鹭初回。
晓风残月屯田墓，零露浮云魏帝台。
此夕临江动离思，白沙亭畔笛声哀。[m
%
[0;32m 《仙城寒食歌·绍武陵》[m
[0;31m朝代：清代[m
[0;33m作者：成鹫[m
[0;37m亢龙宾天群龙战，潜龙跃出飞龙现。
白衣苍狗等浮云，处处从龙作宫殿。
东南半壁燕处堂，正统未亡垂一线。
百日朝廷沸似汤，十郡山河去如电。
高帝子孙隆准公，身殉社稷无牵恋。
粤秀峰头望帝魂，直与煤山相后先。
当时藁葬汉台东，三尺荒陵枕郊甸。
四坟角立不知名，云是诸王殉国彦。
左瞻右顾冢垒垒，万古一丘无贵贱。
年年风雨暗清明，陌上行人泪如溅。
寻思往事问重泉，笑折山花当九献。
怅望钟山春草深，谁人更与除坛墠！[m
%
[0;32m 《舟夜书所见》[m
[0;31m朝代：清代[m
[0;33m作者：查慎行[m
[0;37m月黑见渔灯，孤光一点萤。
微微风簇浪，散作满河星。[m
%
[0;32m 《世无良猫》[m
[0;31m朝代：清代[m
[0;33m作者：乐钧[m
[0;37m　　某恶鼠，破家求良猫。厌以腥膏，眠以毡罽。猫既饱且安，率不食鼠，甚者与鼠游戏，鼠以故益暴。某恐，遂不复蓄猫，以为天下无良猫也。是无猫邪，是不会蓄猫也。[m
%
[0;32m 《满江红·秋日经信陵君祠》[m
[0;31m朝代：清代[m
[0;33m作者：陈维崧[m
[0;37m席帽聊萧，偶经过、信陵祠下。
正满目、荒台败叶，东京客舍。
九月惊风将落帽，半廊细雨时飘瓦。
桕初红、偏向坏墙边，离披打。
今古事，堪悲诧；身世恨，从牵惹。
倘君而仍在，定怜余也。
我讵不如毛薛辈，君宁甘与原尝亚。
叹侯嬴、老泪苦无多，如铅泻。[m
%
[0;32m 《浣溪沙·咏五更和湘真韵》[m
[0;31m朝代：清代[m
[0;33m作者：纳兰性德[m
[0;37m微晕娇花湿欲流，簟纹灯影一生愁。梦回疑在远山楼。
残月暗窥金屈戍，软风徐荡玉帘钩。待听邻女唤梳头。[m
%
[0;32m 《采桑曲》[m
[0;31m朝代：清代[m
[0;33m作者：阎尔梅[m
[0;37m种桑人家十之九，连绿不断阴千亩。
年年相戒桑熟时，畏人盗桑晨暮守。
前年灾水去年旱，私债官租如火锻。
今春差觉风雨好，可惜桑田种又少。
采桑女子智于男，晓雾浸鞋携笋篮。
幼年父母责女红，蚕事绩事兼其中。
桑有稚壮与瘦肥，亦有蚕饱与蚕饥。
忌讳时时外意生，心血耗尽茧初成。
织不及匹机上卖，急偿官租与私债。
促织在室丝已竭，机抒西邻响不绝。
残岁无米货入苦，妄意明年新丝补。[m
%
[0;32m 《金陵后观棋（六首选一）》[m
[0;31m朝代：清代[m
[0;33m作者：钱谦益[m
[0;37m寂寞枯秤响泬寥，案淮秋老咽寒潮。
白头灯影凉宵里，一局残横见六朝。[m
%
[0;32m 《如梦令·纤月黄昏庭院》[m
[0;31m朝代：清代[m
[0;33m作者：纳兰性德[m
[0;37m纤月黄昏庭院，语密翻教醉浅。知否那人心？旧恨新欢相半。谁见？谁见？珊枕泪痕红泫。[m
%
[0;32m 《临江仙·柳絮》[m
[0;31m朝代：清代[m
[0;33m作者：曹雪芹[m
[0;37m白玉堂前春解舞，东风卷得均匀。蜂围蝶阵乱纷纷。几曾随逝水？岂必委芳尘？
万缕千丝终不改，任他随聚随分。韶华休笑本无根。好风凭借力，送我上青云。[m
%
[0;32m 《过洞庭湖·舟人祷福祀》[m
[0;31m朝代：清代[m
[0;33m作者：文廷式[m
[0;37m舟人祷福祀灵君，我有狂言愿彻闻；
借取重湖八百里，肄吾十万水犀军。[m
%
[0;32m 《阮郎归·春风吹雨绕残枝》[m
[0;31m朝代：清代[m
[0;33m作者：佚名[m
[0;37m春风吹雨绕残枝，落花无可飞。小池寒绿欲生漪，雨晴还日西。
帘半卷，燕双归。讳愁无奈眉。翻身整顿着残棋，沉吟应劫迟。[m
%
[0;32m 《中秋看月有感》[m
[0;31m朝代：清代[m
[0;33m作者：吴伟业[m
[0;37m今年京口月，犹得杖藜看。
暂息干戈易，重经少壮难。
江声连戍鼓，人影出渔竿。
晚悟盈亏理，愁君白玉盘。[m
%
[0;32m 《虞美人·愁痕满地无人省》[m
[0;31m朝代：清代[m
[0;33m作者：纳兰性德[m
[0;37m愁痕满地无人省，露湿琅玕影。闲阶小立倍荒凉。还剩旧时月色在潇湘。
薄情转是多情累，曲曲柔肠碎。红笺向壁字模糊，忆共灯前呵手为伊书。[m
%
[0;32m 《资湘（即潇湘）》[m
[0;31m朝代：清代[m
[0;33m作者：魏源[m
[0;37m溪行欲尽竹不已，苍雪纷纷化流水。
船尾甫出碧玉湾，船头不见白云起。
艤船斩竹撑竹篙，篙声响应空谷号。
舟底水将石作骨，江边山以石为毛。
滩声渐急篙渐近，知有截溪渔簖近。
渔翁晒网鹭晒翅，一潭竹影涵鱼影。[m
%
[0;32m 《芙蓉女儿诔》[m
[0;31m朝代：清代[m
[0;33m作者：曹雪芹[m
[0;37m　　维太平不易之元，蓉桂竞芳之月，无可奈何之日，怡红院浊玉，谨以群花之蕊，冰鲛之縠，沁芳之泉，枫露之茗，四者虽微，聊以达诚申信，乃致祭于白帝宫中抚司秋艳芙蓉女儿之前曰：
　　窃思女儿自临浊世，迄今凡十有（通“又）”六载。其先之乡籍姓氏，湮沦而莫能考者久矣。而玉得于衾枕栉沐之间，栖息宴游之夕，亲昵狎亵，相与共处者，仅五年八月有奇。
　　忆女儿曩生之昔，其为质则金玉不足喻其贵，其为性则冰雪不足喻其洁，其为神则星日不足喻其精，其为貌则花月不足喻其色。姊娣悉慕媖娴，妪媪咸仰惠德。
　　孰料鸠鸩恶其高，鹰鸷翻遭罦罬；薋葹妒其臭，茝兰竟被芟鉏！花原自怯，岂奈狂飙；柳本多愁，何禁骤雨！偶遭蛊虿之谗，遂抱膏肓之疚。故樱唇红褪，韵吐呻吟；杏脸香枯，色陈顑颔。诼谣謑诟，出自屏帏；荆棘蓬榛，蔓延户牖。岂招尤则替，实攘诟而终。既忳幽沉于不尽，复含罔屈于无穷。高标见嫉，闺帏恨比长沙；直烈遭危，巾帼惨于羽野。自蓄辛酸，谁怜夭折？仙云既散，芳趾难寻。洲迷聚窟，何来却死之香？海失灵槎，不获回生之药。
　　眉黛烟青，昨犹我画；指环玉冷，今倩谁温？鼎炉之剩药犹存，襟泪之余痕尚渍。镜分鸾别，愁开麝月之奁；梳化龙飞，哀折檀云之齿。委金钿于草莽，拾翠盒于尘埃。楼空鳷鹊，徒悬七夕之针；带断鸳鸯，谁续五丝之缕？
　　况乃金天属节，白帝司时，孤衾有梦，空室无人。桐阶月暗，芳魂与倩影同销；蓉帐香残，娇喘共细言皆绝。连天衰草，岂独蒹葭；匝地悲声，无非蟋蟀。露阶晚砌，穿帘不度寒砧；雨荔秋垣，隔院希闻怨笛。芳名未泯，檐前鹦鹉犹呼；艳质将亡，槛外海棠预萎。捉迷屏后，莲瓣无声；斗草庭前，兰芳枉待。抛残绣线，银笺彩缕谁裁？褶断冰丝，金斗御香未熨。
　　昨承严命，既趋车而远陟芳园；今犯慈威，复拄杖而近抛孤柩。及闻蕙棺被燹，惭违共穴之盟；石椁成灾，愧迨同灰之诮。
　　尔乃西风古寺，淹滞青燐，落日荒丘，零星白骨。楸榆飒飒，蓬艾萧萧。隔雾圹以啼猿，绕烟塍而泣鬼。自为红绡帐里，公子情深；始信黄土陇中，女儿命薄！汝南泪血，斑斑洒向西风；梓泽馀衷，默默诉凭冷月。
　　呜呼！固鬼蜮之为灾，岂神灵而亦妒？箝诐奴之口，讨岂从宽？剖悍妇之心，忿犹未释！在卿之尘缘虽浅，而玉之鄙意尤深。因蓄惓惓之思，不禁谆谆之问。
　　始知上帝垂旌，花宫待诏，生侪兰蕙，死辖芙蓉。听小婢之言，似涉无稽；据浊玉之思，则深为有据。何也：昔叶法善摄魂以撰碑，李长吉被诏而为记，事虽殊其理则一也。故相物以配才，苟非其人，恶乃滥乎其位？始信上帝委托权衡，可谓至洽至协，庶不负其所秉赋也。因希其不昧之灵，或陟降于兹，特不揣鄙俗之词，有污慧听。乃歌而招之曰：
　　天何如是之苍苍兮，乘玉虬以游乎穹窿耶？地何如是之茫茫兮，驾瑶象以降乎泉壤耶？望伞盖之陆离兮，抑箕尾之光耶？列羽葆而为前导兮，卫危虚于傍耶？驱丰隆以为庇从兮，望舒月以临耶？听车轨而伊轧兮，御鸾鹥以征耶？闻馥郁而薆然兮，纫蘅杜以为纕耶？炫裙裾之烁烁兮，镂明月以为珰耶？借葳蕤而成坛畤兮，檠莲焰以烛兰膏耶？文瓠瓟以为觯斝兮，漉醽醁以浮桂醑耶？瞻云气而凝盼兮，仿佛有所觇耶？俯窈窕而属耳兮，恍惚有所闻耶？期汗漫而无夭阏兮，忍捐弃予于尘埃耶？倩风廉之为余驱车兮，冀联辔而携归耶？余中心为之慨然兮，徒噭噭而何为耶？卿偃然而长寝兮，岂天运之变于斯耶？既窀穸且安稳兮，反其真而又奚化耶？余犹桎梏而悬附兮，灵格余以嗟来耶？来兮止兮，卿其来耶？
若夫鸿蒙而居，寂静以处，虽临于兹，余亦莫睹。搴烟萝而为步障，列苍蒲而森行伍。警柳眼之贪眠，释莲心之味苦。素女约于桂岩，宓妃迎于兰渚。弄玉吹笙，寒簧击敔。征嵩岳之妃，启骊山之姥。龟呈洛浦之灵，兽作咸池之舞。潜赤水兮龙吟，集珠林兮凤翥。爰格爰诚，匪簠匪莒。发轫乎霞城，还旌乎玄圃。既显微而若通，复氤氲而倏阻。离合兮烟云，空蒙兮雾雨。尘霾敛兮星高，溪山丽兮月午。何心意之忡忡，若寤寐之栩栩？余乃欷歔怅望，泣涕彷徨。人语兮寂历，天籁兮篔筜。鸟惊散而飞，鱼唼喋以响。志哀兮是祷，成礼兮期祥。呜呼哀哉！尚飨！[m
%
[0;32m 《沁园春·咏菜花》[m
[0;31m朝代：清代[m
[0;33m作者：陈维崧[m
[0;37m极目离离，遍地濛濛，官桥野塘。正杏腮低亚，添他旖旎；柳丝浅拂，益尔轻飏。绣袜才挑，罗裙可择，小摘情亲也不妨。风流甚，映粉红墙低，一片鹅黄。
曾经舞榭歌场，却付与空园锁夕阳。纵非花非草，也来蝶闹；和烟和雨，惯引蜂忙。每到年时，此花娇处，观里夭桃已断肠。沉吟久，怕落红如海，流入春江。[m
%
[0;32m 《蝶恋花·出塞》[m
[0;31m朝代：清代[m
[0;33m作者：纳兰性德[m
[0;37m今古河山无定据。画角声中，牧马频来去。满目荒凉谁可语？西风吹老丹枫树。
从前幽怨应无数。铁马金戈，青冢黄昏路。一往情深深几许？深山夕照深秋雨。[m
%
[0;32m 《菩萨蛮·山城夜半催金柝》[m
[0;31m朝代：清代[m
[0;33m作者：顾贞观[m
[0;37m山城夜半催金柝，酒醒孤馆灯花落。窗白一声鸡，枕函闻马嘶。
门前乌桕树，霜月迷行处。遥忆独眠人，早寒惊梦频。[m
%
[0;32m 《论诗五首》[m
[0;31m朝代：清代[m
[0;33m作者：赵翼[m
[0;37m满眼生机转化钧，天工人巧日争新。
预支五百年新意，到了千年又觉陈。
李杜诗篇万口传，至今已觉不新鲜。
江山代有才人出，各领风骚数百年。
只眼须凭自主张，纷纷艺苑漫雌黄。
矮人看戏何曾见，都是随人说短长。
少时学语苦难圆，只道工夫半未全。
到老始知非力取，三分人事七分天。
诗解穷人我未空，想因诗尚不曾工。
熊鱼自笑贪心甚，既要工诗又怕穷。[m
%
[0;32m 《春寒·漫脱春衣浣》[m
[0;31m朝代：清代[m
[0;33m作者：厉鹗[m
[0;37m漫脱春衣浣酒红，江南二月最多风。
梨花雪后酴醾雪，人在重帘浅梦中。[m
%
[0;32m 《浣溪沙·庚申除夜》[m
[0;31m朝代：清代[m
[0;33m作者：纳兰性德[m
[0;37m收取闲心冷处浓，舞裙犹忆柘枝红。谁家刻烛待春风。
竹叶樽空翻采燕，九枝灯灺颤金虫。风流端合倚天公。[m
%
[0;32m 《过云木冰记》[m
[0;31m朝代：清代[m
[0;33m作者：黄宗羲[m
[0;37m　　岁在壬午，余与晦木泽望入四明，自雪窦返至过云。雰霭淟浊，蒸满山谷，云乱不飞，瀑危弗落，遐路窈然。夜行撤烛，雾露沾衣，岚寒折骨，相视褫气。呼嗟咽续，忽尔冥霁地表。云敛天末，万物改观，浩然目夺。小草珠圆，长条玉洁，珑松插于幽篁，缨络缠于萝阙。琮俯仰，金奏石搏。虽一叶一茎之微，亦莫不冰缠而雾结。余愕眙而叹曰：“此非所谓木冰乎？春秋书之，五行志之，奈何当吾地而有此异也？”言未卒，有居僧笑于傍曰：“是奚足异？山中苦寒，才入冬月，风起云落，即冻飘山，以故霜雪常积也。” 
　　盖其地当万山之中，嚣尘沸响，扃人间。屯烟佛照，无殊阴火之潜，故为葕阳之所不入。去平原一万八千丈，刚风疾轮，侵铄心骨。南箕哆口，飞廉弭节；土囊大隧，所在而是。故为勃郁烦冤之所不散，溪回壑转，蛟螭蠖蛰，山鬼窈窕，腥风之冲动，震瀑之敲嗑。天呵地吼，阴崖冱穴，聚雹堆冰，故为玄冥之所长驾；群峰灌顶，北斗堕脅，藜蓬臭蔚，虽焦原竭泽，巫吁魃舞。常如夜行秋爽，故为曜灵之所割匿。且其怪松入枫，礜石罔草，碎碑埋甎，枯胔碧骨，皆足以兴吐云雨。而仙宫神治，山岳炳灵，高僧悬记，冶鸟木客，窅崒幽深。其气皆敛而不扬，故恒寒而无燠。 
　　余乃喟然曰：“嗟乎！同一寒暑，有不听命于造化之地；同一过忒，有无关于吉凶之占。居其间者，亦岂无凌峰掘药，高言畸行，无与于人世治乱之数者乎？”余方龃龉世度，将欲过而问之。[m
%
[0;32m 《送荪友》[m
[0;31m朝代：清代[m
[0;33m作者：纳兰性德[m
[0;37m人生何如不相识，君老江南我燕北。
何如相逢不相合，更无别恨横胸臆。
留君不住我心苦，横门骊歌泪如雨。
君行四月草萋萋，柳花桃花半委泥。
江流浩淼江月堕，此时君亦应思我。
我今落拓何所止，一事无成已如此。
平生纵有英雄血，无由一溅荆江水。
荆江日落阵云低，横戈跃马今何时。
忽忆去年风月夜，与君展卷论王霸。
君今偃仰九龙间，吾欲从兹事耕稼。
芙蓉湖上芙蓉花，秋风未落如朝霞。
君如载酒须尽醉，醉来不复思天涯。[m
%
[0;32m 《京东杂感二首》[m
[0;31m朝代：清代[m
[0;33m作者：洪昇[m
[0;37m其一
胜国巡游地，孤城有废宫。
周垣春草外，园殿夕阳下。
狐搰沙翻雪，鸱蹲树啸风。
唯馀旧村落，鸡犬似新丰。
其二
雾隐前山烧，林开小市灯。
软沙平受月，春水细流冰。
远望穷高下，孤怀感废兴。
白头遗老在，指点十三陵。[m
%
[0;32m 《浪淘沙·云气压虚栏》[m
[0;31m朝代：清代[m
[0;33m作者：蒋春霖[m
[0;37m云气压虚栏，青失遥山，雨丝风絮一番番。上巳清明都过了，只是春寒。
华发已无端，何况花残？飞来蝴蝶又成团。明日朱楼人睡起，莫卷帘看。[m
%
[0;32m 《题友人《听雨舟》》[m
[0;31m朝代：清代[m
[0;33m作者：冯班[m
[0;37m篷窗偏称挂鱼蓑，荻叶声中爱雨过。
莫道陆居原是屋，如今平地有风波。[m
%
[0;32m 《赠柳生》[m
[0;31m朝代：清代[m
[0;33m作者：毛奇龄[m
[0;37m流落人间柳敬亭，消除豪气鬓星星。
江南多少前朝事，说与人间不忍听。[m
%
[0;32m 《高阳台·桥影流虹》[m
[0;31m朝代：清代[m
[0;33m作者：朱彝尊[m
[0;37m吴江叶元礼，少日过流虹桥，有女子在楼上，见而慕之，竟至病死。气方绝，适元礼复过其门，女之母以女临终之言告叶，叶入哭，女目始瞑。友人为作传，余记以词。
桥影流虹，湖光映雪，翠帘不卷春深。一寸横波，断肠人在楼阴。游丝不系羊车住，倩何人传语青禽？最难禁，倚遍雕阑，梦遍罗衾。
重来已是朝云散，怅明珠佩冷，紫玉烟沉。前度桃花，依然开满江浔。钟情怕到相思路，盼长堤草尽红心。动愁吟，碧落黄泉，两处难寻。[m
%
[0;32m 《临顿儿》[m
[0;31m朝代：清代[m
[0;33m作者：吴伟业[m
[0;37m临顿谁家儿？生小矜白皙。
阿爷负官钱，弃置何仓卒！
贻我适谁家，朱门临广陌。
嘱侬且好住，跳弄无知识。
独怪临去时，摩首如怜惜。
三年教歌舞，万里离亲戚。
绝技逢侯王，宠异施恩泽。
高堂红氍毹，华灯布瑶席。
授以紫檀槽，吹以白玉笛。
文锦缝我衣，珍珠装我额。
瑟瑟珊瑚枝，曲罢恣狼藉。
我本贫家子，邂逅道抛掷。
一身被驱使，两口无消息。
纵赏千万金，莫救饿死骨。
欢乐居他乡，骨肉诚何益！[m
%
[0;32m 《浪淘沙·曹溪驿折桃花一枝数日零落裹花片投之涪江歌此送之》[m
[0;31m朝代：清代[m
[0;33m作者：左辅[m
[0;37m水软橹声柔，草绿芳洲，碧桃几树隐红楼。者是春山魂一片，招入孤舟。
乡梦不曾休，惹甚闲愁？忠州过了又涪州。掷与巴江流到海，切莫回头。[m
%
[0;32m 《晚次崞县》[m
[0;31m朝代：清代[m
[0;33m作者：朱彝尊[m
[0;37m百战楼烦地，三春尚朔风。
雪飞寒食后，城闭夕阳中。
行役身将老，艰难岁不同。
流移嗟雁户，生计各西东。[m
%
[0;32m 《蝶恋花·辛苦最怜天上月》[m
[0;31m朝代：清代[m
[0;33m作者：纳兰性德[m
[0;37m辛苦最怜天上月，一昔如环，昔昔都成玦。若似月轮终皎洁，不辞冰雪为卿热。
无那尘缘容易绝，燕子依然，软踏帘钩说。唱罢秋坟愁未歇，春丛认取双栖蝶。[m
%
[0;32m 《渡黄河》[m
[0;31m朝代：清代[m
[0;33m作者：查慎行[m
[0;37m地势豁中州，黄河掌上流。
岸低沙易涸，天远树全浮。
梁宋回头失，徐淮极目收。
身轻往来便，自叹不如鸥。[m
%
[0;32m 《齐天乐·秋声馆赋秋声》[m
[0;31m朝代：清代[m
[0;33m作者：厉鹗[m
[0;37m簟凄灯暗眠还起，清商几处催发？碎竹虚廊，枯莲浅渚，不辨声来何叶？桐飙又接。尽吹入潘郎，一簪愁发。已是难听，中宵无用怨离别。
阴虫还更切切。玉窗挑锦倦，惊响檐铁。漏断高城，钟疏野寺，遥送凉潮呜咽。微吟渐怯。讶篱豆花开，雨筛时节。独自开门，满庭都是月。[m
%
[0;32m 《颐和园词》[m
[0;31m朝代：清代[m
[0;33m作者：王国维[m
[0;37m汉家七叶钟阳九，澒洞风埃昏九有。
南国潢池正弄兵，北沽门户仍飞牡。
仓皇万乘向金微，一去宫车不复归。
提挈嗣皇绥旧服，万几从此出宫闱。
东朝渊塞曾无匹，西宫才略称第一。
恩泽何曾逮外家，咨谋往往闻温室。
亲王辅政最称贤，诸将专征捷奏先。
迅归欃抢回日月，八方重睹中兴年。
联翩方召升朝右，北门独对西平手。
因治楼船凿汉池，别营台沼追文囿。
西直门西柳色青，玉泉山下水流清。
新锡山名呼万寿，旧疏河水号昆明。
昆明万寿佳山水，中间宫殿排云起。
拂水回廊千步深，冠山傑阁三层峙。
隥道盘行凌紫烟，上方宝殿放祈年。
更栽火树千花发，不数名珠彻夜悬。
是时朝野多丰豫，年年三月迎銮驭。
长乐深严苦敝神，甘泉爽垲宜清暑。
高秋风日过重阳，佳节坤成启未央。
丹陛大陈三部伎，玉巵亲举万年觞。
嗣皇上寿称臣子，本朝家法严无比。
问膳曾无赐坐时，从游罕讲家人礼。
东平小女最承恩，远嫁归来奉紫宸。
卧起每偕荣寿主，丹青差喜缪夫人。
尊号珠联十六字，太官加豆依前制。
别启琼林贮羡余，更营玉府蒐珍异。
月殿云阶敞上方，宫中习静夜焚香。
但祝时平边塞静，千秋万岁未渠央。
五十年间天下母，后来无继前无偶。
却因清暇话平生，万事何堪重回首。
忆昔先皇幸朔方，属车恩幸故难量。
内批教写清舒馆，小印新镌同道堂。
一朝铸鼎降龙驭，后宫髯绝不能去。
北渚何堪帝子愁，南衙复遘丞卿怒。
手夷端肃反京师，永念冲人未有知。
为简儒臣严谕教，别求名族正宫闱。
可怜白日西南驶，一纪恩勤付流水。
甲观曾无世嫡孙，后宫并乏才人子。
提携犹子付黄图，劬苦还如同治初。
又见法宫冯玉几，更劳武帐坐珠襦。
国事中间几翻覆，近年最忆怀来辱。
草地间关短毂车，邮亭仓卒芜萎粥。
上相留都树大牙，东南诸将奉王家。
坐令佳气腾金阙，复道都人望翠华。
自古忠良能活国，于今母子仍玉食。
宗庙重闻钟鼓声，离宫不改池台色。
一自官家静摄频，含饴无异弄诸孙。
但看腰脚今犹健，莫道伤心迹已陈。
两宫一旦同绵惙，天柱偏先地维折。
高武子孙复几人，哀平国统仍三绝。
是时长乐正弥留，茹痛还为社稷谋。
已遣伯禽承大统，更扳公旦觐诸侯。
别有重臣升御榻，紫枢元老开黄阁。
安世忠勤自始终，本初才气尤腾踔。
复数同时奉话言，诸王刘泽号亲贤。
独总百官居冢宰，共扶孺子济艰难。
社稷有灵邦有主，今朝地下告文祖。
坐见弥天戢玉棺，独留末命书盟府。
原庙丹青俨若神，镜奁遗物尚如新。
那知此日新朝主，便是当时顾命臣。
离宫一闭经三载，绿水青山不曾改。
雨洗苍苔石兽闲，风摇朱户铜蠡在。
云韶散乐久无声，甲帐珠簾取次倾。
岂谓先朝营楚殿，翻教今日恨尧臣。
宣室遗言犹在耳，山河盟誓期终始。
寡妇孤儿要易欺，讴歌狱讼终何是。
深宫母子独凄然，却似滦阳游幸年。
昔去会逢天下养，今来劣受厉人怜。
虎鼠龙鱼无定态，唐侯已在虞宾位。
且语王孙慎勿疏，相期黄发终无艾。
定陵松柏郁青青，应为兴亡一拊膺。
却忆年年寒食节，朱侯亲上十三陵。[m
%
[0;32m 《点绛唇·夜宿临洺驿》[m
[0;31m朝代：清代[m
[0;33m作者：陈维崧[m
[0;37m晴髻离离，太行山势如蝌蚪。
稗花盈亩，一寸霜皮厚。
赵魏燕韩，历历堪回首。
悲风吼，临洺驿口，黄叶中原走。[m
%
[0;32m 《怀古兼吊侯朝宗》[m
[0;31m朝代：清代[m
[0;33m作者：吴伟业[m
[0;37m河洛风尘万里昏，百年心事向夷门。
气倾市侠收奇用，策动宫娥报旧恩。
多见摄衣称上客，几人刎颈送王孙。
死生终负侯赢诺，欲滴椒浆泪满樽。[m
%
[0;32m 《蝶恋花·九十韶光如梦里》[m
[0;31m朝代：清代[m
[0;33m作者：文廷式[m
[0;37m九十韶光如梦里。
寸寸关河，寸寸销魂地。
落日野田黄蝶起，古槐丛荻摇深翠。
惆怅玉箫催别意。
蕙些兰骚，未是伤心事。
重叠泪痕缄锦字，人生只有情难死！[m
%
[0;32m 《雪望》[m
[0;31m朝代：清代[m
[0;33m作者：洪升[m
[0;37m寒色孤村幕，悲风四野闻。
溪深难受雪，山冻不流云。
鸥鹭飞难辨，沙汀望莫分。
野桥梅几树，并是白纷纷。[m
%
[0;32m 《相见欢·秋风吹到江村》[m
[0;31m朝代：清代[m
[0;33m作者：顾彩[m
[0;37m秋风吹到江村，正黄昏，寂寞梧桐夜雨不开门。
一叶落，数声角，断羁魂，明日试看衣袂有啼痕。[m
%
[0;32m 《凤凰台上忆吹箫·寸寸微云》[m
[0;31m朝代：清代[m
[0;33m作者：贺双卿[m
[0;37m寸寸微云，丝丝残照，有无明灭难消。正断魂魂断，闪闪摇摇。望望山山水水，人去去，隐隐迢迢。从今后，酸酸楚楚，只似今宵。
青遥。问天不应，看小小双卿，袅袅无聊。更见谁谁见，谁痛花娇？谁望欢欢喜喜，偷素粉，写写描描？谁还管，生生世世，夜夜朝朝。[m
%
[0;32m 《三湘棹歌（三首选一）》[m
[0;31m朝代：清代[m
[0;33m作者：魏源[m
[0;37m　　楚水入洞庭者三：曰蒸湘，曰资湘，曰沅湘；故有“三湘”之名。洞庭即湘水之尾，故君山曰湘山也。资湘亦名潇湘，今资江发源武冈上游之夫夷水，土人尚曰潇溪，其地曰萧地。见《宝庆府志》。《水经注》不言潇水，而柳宗元别指永州一水为潇，遂以蒸湘为潇湘，而三湘仅存其二矣。予生长三湘，溯洄云水，爰为棹歌三章，以正其失，且寄湖山乡国之思。[m
%
[0;32m 《画堂春·一生一代一双人》[m
[0;31m朝代：清代[m
[0;33m作者：纳兰性德[m
[0;37m一生一代一双人，争教两处销魂。
相思相望不相亲，天为谁春。
浆向蓝桥易乞，药成碧海难奔。
若容相访饮牛津，相对忘贫。[m
%
[0;32m 《台城路·白狼河北秋偏早》[m
[0;31m朝代：清代[m
[0;33m作者：纳兰性德[m
[0;37m白狼河北秋偏早，星桥又迎河鼓。清漏频移，微云欲湿，正是金风玉露。两眉愁聚。待归踏榆花，那时才诉。只恐重逢，明明相视更无语。
人间别离无数，向瓜果筵前，碧天凝伫，连理千花，相思一叶，毕竟随风何处。羁栖良苦，算未抵空房，冷香啼曙。令夜天孙，笑人愁似许。[m
%
[0;32m 《江城子·咏史》[m
[0;31m朝代：清代[m
[0;33m作者：纳兰性德[m
[0;37m湿云全压数峰低。影凄迷，望中疑。非雾非烟，神女欲来时、若问生涯原是梦，除梦里，没人知。[m
%
[0;32m 《过若松町有感》[m
[0;31m朝代：清代[m
[0;33m作者：苏曼殊[m
[0;37m孤灯引梦记朦胧，风雨邻庵夜半钟。
我再来时人已去，涉江谁为采芙蓉？[m
%
[0;32m 《放歌》[m
[0;31m朝代：清代[m
[0;33m作者：柳亚子[m
[0;37m天地太无情，日月何无光？
浮云西北来，随风作低昂。
我生胡不辰，丁斯老大邦。
仰面出门去，泪下何淋浪！
听我前致辞，血气同感伤。
上言专制酷，罗网重重强，
人权既蹂躏，《天演》终沦亡。
众生尚酣睡，民气苦不扬。
豺狼方当道，燕雀犹处堂。
天骄闯然入，踞我卧榻旁。
瓜分与豆剖，横议声洋洋。
世界大风潮，鬼泣神亦瞠。
盘涡日以急，欲渡河无梁。
沉沉四百州，尸冢遥相望。
他人殖民地，何处为故乡？
下言女贼盛，兰惠黯不芳。
女权痛零落，女界遭厄殃。
邪说起何人？扶抑分阴阳。
无才便是德，忍令群雌盲。
服从供玩好，谬种流无疆。
明明平等权，剥削无尽藏。
会稽首刻石，罪魁仇秦皇。
变本复加厉，蠢尔南朝唐。
刖刑施无辜，岸狱盈闺房。
同胞二百兆，心死热血凉。
钗愁与鬟病，漫漫长夜长。
我思欧人种，贤哲用斗量。
私心窃景仰，二圣难颉颃。
卢梭第一人，铜像巍天阊。
《民约》创鸿著，大义君民昌。
胚胎革命军，一扫秕与糠。
百年来欧陆，幸福日恢张。
继者斯宾塞，女界赖一匡。
平权富想象，公理方翔翔。
谬种辟前人，妄诩解剖详。
智慧用益出，大哉言煌煌。
独笑支那士，论理魔为障。
乡愿倡衛言，毒人纲与常。
横流今泛滥，洪祸谁能当？
安得有豪杰，重使此理彰！
仰天苦无言，长歌一引吭。[m
%
[0;32m 《读书所见（六首选二）》[m
[0;31m朝代：清代[m
[0;33m作者：赵翼[m
[0;37m其一
后人观古书，每随己境地。
譬如广场中，环看高台戏。
矮人在平地，举头仰而企。
危楼有凭槛，刘桢方平视。
做戏非有殊，看戏乃各异。
矮人看戏归，自谓见仔细；
楼上人闻之，不觉笑喷鼻。
其二
何处夫己氏，作吏印悬肘；
望门计民赀，掩取鱼入笱。
呜呼百金产，中人岂易有！
饥肠忍吼牛，劳筋羡眠狗；
铢铢积数世，方期保敝帚。
一朝威攫之，空空剩两手。
竭彼祖父力，贻我子孙守；
天道果有知，此物可能久？[m
%
[0;32m 《论诗五首·其二》[m
[0;31m朝代：清代[m
[0;33m作者：赵翼[m
[0;37m李杜诗篇万口传，至今已觉不新鲜。
江山代有才人出，各领风骚数百年。[m
%
[0;32m 《早过淇县》[m
[0;31m朝代：清代[m
[0;33m作者：查慎行[m
[0;37m高登桥下水汤汤，朝涉河边露气凉。
行过淇园天未晓，一痕残月杏花香。[m
%
[0;32m 《直溪吏》[m
[0;31m朝代：清代[m
[0;33m作者：吴伟业[m
[0;37m直溪虽乡村，故是尚书里。
短棹经其门，叫声忽盈耳。
一翁被束缚，苦辞橐如洗。
吏指所居堂，即贫谁信尔。
呼人好作计，缓且受鞭垂。 
穿漏四五间，中已无窗几。
屋梁记日月，仰视殊自耻。
昔也三年成，今也一朝毁。
贻我风雨愁，饱汝歌呼喜。
官逋依旧在，府帖重追起。
旁人共唏嘘，感叹良有以。
东家瓦渐稀，西舍墙半圯。
生涯分应尽，迟速总一理。
居者今何栖，去者将安徙。
明岁留空村，极目唯流水。[m
%
[0;32m 《虞美人·彩云易向秋空散》[m
[0;31m朝代：清代[m
[0;33m作者：纳兰性德[m
[0;37m彩云易向秋空散，燕子怜长叹。几翻离合总无因，赢得一回僝僽一回亲。
归鸿旧约霜前至，可寄香笺字。不如前事不思量，且枕红蕤欹侧看斜阳。[m
%
[0;32m 《竹石》[m
[0;31m朝代：清代[m
[0;33m作者：郑燮[m
[0;37m咬定青山不放松，立根原在破岩中。
千磨万击还坚劲，任尔东西南北风。(坚劲 一作：韧)[m
%
[0;32m 《长亭怨慢·雁》[m
[0;31m朝代：清代[m
[0;33m作者：朱彝尊[m
[0;37m结多少悲秋俦侣，特地年年，北风吹度。紫塞门孤，金河月冷，恨谁诉？回汀枉渚，也只恋江南住。随意落平沙，巧排作、参差筝柱。
别浦，惯惊移莫定，应怯败荷疏雨。一绳云杪，看字字悬针垂露。渐欹斜、无力低飘，正目送、碧罗天暮。写不了相思，又蘸凉波飞去。[m
%
[0;32m 《金缕曲·咏白海棠》[m
[0;31m朝代：清代[m
[0;33m作者：顾太清[m
[0;37m洞户深深掩。笑世间、浓脂腻粉，那般妆点。
认取朦胧明月下，不许东风偷飐。
偏触动、词人系念。
昨日微阴今日雨，好春光有限无馀欠。
肯为我，一时暂。
冰绡雾縠谁烘染？爱依依、柔条照水，靓妆清艳。
墙角绿阴栏外影，印上芸窗冰簟。
隔一片、清阴暗澹。
不是封姨情太薄，是盈盈树底魂难忏。
春欲暮，易生感。[m
%
[0;32m 《贺新郎·太白墓和雅存韵》[m
[0;31m朝代：清代[m
[0;33m作者：黄景仁[m
[0;37m何事催人老？是几处、 残山剩水，闲凭闲吊。此是青莲埋骨地，宅近谢家之脁。总一样，文人宿草。只为先生名在上，问青天，有句何能好？打一幅，思君稿。   梦中昨来逢君笑。把千年、蓬莱清浅，旧游相告。更问后来谁似我，我道：才如君少。有亦是，寒郊瘦岛。语罢看君长揖去，顿身轻、一叶如飞鸟。残梦醒，鸡鸣了。[m
%
[0;32m 《卜算子·雪江晴月（回文，倒读《巫山一段云》）》[m
[0;31m朝代：清代[m
[0;33m作者：董以宁[m
[0;37m明月淡飞琼，阴云薄中酒。收尽盈盈舞絮飘，点点轻鸥咒。
晴浦晚风寒，青山玉骨瘦。回看亭亭雪映窗，淡淡烟垂岫。[m
%
[0;32m 《灵隐寺月夜》[m
[0;31m朝代：清代[m
[0;33m作者：厉鹗[m
[0;37m夜寒香界白，涧曲寺门通。
月在众峰顶，泉流乱叶中。
一灯群动息，孤磬四天空。
归路畏逢虎，况闻岩下风。[m
%
[0;32m 《赋得秋柳》[m
[0;31m朝代：清代[m
[0;33m作者：顾炎武[m
[0;37m昔日金枝间白花，只今摇落向天涯。
条空不系长征马，叶少难藏觅宿鸦。
老去桓公重出塞，罢官陶令乍归家。
先皇玉座灵和殿，泪洒西风日又斜。[m
%
[0;32m 《咏笼莺》[m
[0;31m朝代：清代[m
[0;33m作者：纳兰性德[m
[0;37m何处金衣客，栖栖翠幙中。
有心惊晓梦，无计啭春风。
谩逐梁间燕，谁巢井上桐。
空将云路翼，缄恨在雕笼。[m
%
[0;32m 《浣溪沙·题丁兵备丈画马》[m
[0;31m朝代：清代[m
[0;33m作者：王鹏运[m
[0;37m苜蓿阑干满上林，西风残秣独沉吟。遗台何处是黄金？
空阔已无千里志，驰驱枉抱百年心。夕阳山影自萧森。[m
%
[0;32m 《本事诗十首·选二》[m
[0;31m朝代：清代[m
[0;33m作者：苏曼殊[m
[0;37m乌舍凌波肌似雪，亲持红叶索题诗。
还卿一钵无情泪，恨不相逢未剃时。
春雨楼头尺八箫，何时归看浙江潮？
芒鞋破钵无人识，踏过樱花第几桥？[m
%
[0;32m 《惜分飞·寒夜》[m
[0;31m朝代：清代[m
[0;33m作者：吴绮[m
[0;37m昨晚西窗风料峭，又把黄梅瘦了。人被花香恼，起看天共青山老。
鹤叫空庭霜月小，夜来冻云如晓。谁信多情道，相思渐觉诗狂少。[m
%
[0;32m 《蝶恋花·月到东南秋正半》[m
[0;31m朝代：清代[m
[0;33m作者：王国维[m
[0;37m月到东南秋正半。双阙中间，浩荡流银汉。谁起水精帘下看。风前隐隐闻箫管。
凉露湿衣风拂面。坐爱清光，分照恩和怨。苑柳宫槐浑一片。长门西去昭阳殿。[m
%
[0;32m 《菩萨蛮·飘蓬只逐惊飙转》[m
[0;31m朝代：清代[m
[0;33m作者：纳兰性德[m
[0;37m飘蓬只逐惊飙转，行人过尽烟光远。立马认河流，茂陵风雨秋。
寂寥行殿索，梵呗琉璃火。塞雁与宫鸦，山深日易斜。[m
%
[0;32m 《浣溪沙·独鸟冲波去》[m
[0;31m朝代：清代[m
[0;33m作者：朱孝臧[m
[0;37m独鸟冲波去意闲，坏霞如赭水如笺。
为谁无尽写江天。
并舫风弦弹月上，当窗山髻挽云还；独经行处未荒寒。[m
%
[0;32m 《出塞》[m
[0;31m朝代：清代[m
[0;33m作者：徐锡麟[m
[0;37m军歌应唱大刀环，誓灭胡奴出玉关。
只解沙场为国死，何须马革裹尸还。[m
%
[0;32m 《鸳湖曲》[m
[0;31m朝代：清代[m
[0;33m作者：吴伟业[m
[0;37m鸳鸯湖畔草粘天，二月春深好放船。
柳叶乱飘千尺雨，桃花斜带一溪烟。
烟雨迷离不知处，旧堤却认门前树。
树上流莺三两声，十年此地扁舟住。
主人爱客锦筵开，水闻风吹笑语来。
画鼓队催桃叶伎，玉箫声出柘枝台。
轻靴窄袖娇妆束，脆管繁弦竞追逐。
云鬟子弟按霓裳，雪面参军舞鸜鹆。
酒尽移船曲榭西，满湖灯火醉人归。
朝来别奏新翻曲，更出红妆向柳堤。
欢乐朝朝兼暮暮，七贵三公何足数！
十幅蒲帆几尺风，吹君直上长安路。
长安富贵玉骢骄，侍女薰香护早朝。
分付南湖旧花柳，好留烟月伴归桡。
那知转眼浮生梦，萧萧日影悲风动。
中散弹琴竞未终，山公启事成何用！
东市朝衣一旦休，北邙抔土亦难留。
白杨尚作他人树，红粉知非旧日楼。
烽火名园窜狐兔，画图偷窥老兵怒。
宁使当时没县官，不堪朝市都非故！
我来倚棹向湖边，烟雨台空倍惘然。
芳草乍疑歌扇绿，落英错认舞衣鲜。
人生苦乐皆陈迹，年去年来堪痛惜。
闻笛休嗟石季伦，衔杯且效陶彭泽。
君不见白浪掀天一叶危，收竿还怕转船迟。
世人无限风波苦，输与江湖钓叟知。[m
%
[0;32m 《太平洋遇雨》[m
[0;31m朝代：清代[m
[0;33m作者：梁启超[m
[0;37m一雨纵横亘二洲，浪淘天地入东流。
却余人物淘难尽，又挟风雷作远游。[m
%
[0;32m 《赤壁怀古·潼潼水势向》[m
[0;31m朝代：清代[m
[0;33m作者：秋瑾[m
[0;37m潼潼水势向江东，此地曾闻用火攻。 
怪道侬来凭吊日，岸花焦灼尚余红。[m
%
[0;32m 《牧童逮狼》[m
[0;31m朝代：清代[m
[0;33m作者：蒲松龄[m
[0;37m　　两牧童入山至狼穴，穴中有小狼二。谋分捉之，各登一树，相去数十步。少倾，大狼至，入穴失子，意甚仓皇。童于树上扭小狼蹄、耳，故令嗥。大狼闻声仰视，怒奔树下，且号且抓。其一童嗥又在彼树致小狼鸣急。狼闻声四顾，始望见之；乃舍此趋彼，号抓如前状。前树又鸣，又转奔之。口无停声，足无停趾，数十往复，奔渐迟，声渐弱；既而奄奄僵卧，久之不动。童下视之，气已绝矣。[m
%
[0;32m 《杂感》[m
[0;31m朝代：清代[m
[0;33m作者：黄景仁[m
[0;37m仙佛茫茫两未成，只知独夜不平鸣。
风蓬飘尽悲歌气，泥絮沾来薄幸名。
十有九人堪白眼，百无—用是书生。
莫因诗卷愁成谶，春鸟秋虫自作声。[m
%
[0;32m 《薛宝钗咏白海棠》[m
[0;31m朝代：清代[m
[0;33m作者：曹雪芹[m
[0;37m珍重芳姿昼掩门，自携手瓮灌苔盆。
胭脂洗出秋阶影，冰雪招来露砌魂。
淡极始知花更艳，愁多焉得玉无痕。
欲偿白帝宜清洁，不语婷婷日又昏。[m
%
[0;32m 《虞美人·无聊》[m
[0;31m朝代：清代[m
[0;33m作者：陈维崧[m
[0;37m无聊笑捻花枝说，处处鹃啼血。好花须映好楼台，休傍秦关蜀栈战场开。
倚楼极目深愁绪，更对东风语。好风休簸战旗红，早送鲥鱼如雪过江东。[m
%
[0;32m 《芦沟》[m
[0;31m朝代：清代[m
[0;33m作者：张问陶[m
[0;37m芦沟南望尽尘埃，木脱霜寒大漠开。
天海诗情驴背得，关山秋色雨中来。
茫茫阅世无成局，碌碌因人是废才。
往日英雄呼不起，放歌空吊古金台。[m
%
[0;32m 《别老母》[m
[0;31m朝代：清代[m
[0;33m作者：黄景仁[m
[0;37m搴帷拜母河梁去，白发愁看泪眼枯。
惨惨柴门风雪夜，此时有子不如无。[m
%
[0;32m 《金缕曲·亡妇忌日有感》[m
[0;31m朝代：清代[m
[0;33m作者：纳兰性德[m
[0;37m此恨何时已。滴空阶、寒更雨歇，葬花天气。三载悠悠魂梦杳，是梦久应醒矣。料也觉、人间无味。不及夜台尘土隔，冷清清、一片埋愁地。钗钿约，竟抛弃。
重泉若有双鱼寄。好知他、年来苦乐，与谁相倚。我自中宵成转侧，忍听湘弦重理。待结个、他生知已。还怕两人俱薄命，再缘悭、剩月零风里。清泪尽，纸灰起。[m
%
[0;32m 《金陵后观棋绝句六首·选一》[m
[0;31m朝代：清代[m
[0;33m作者：钱谦益[m
[0;37m寂寞枯枰响泬寥，秦淮秋老咽寒潮。
白头灯影凉宵里，一局残棋见六朝。[m
%
[0;32m 《江上阻风》[m
[0;31m朝代：清代[m
[0;33m作者：宋琬[m
[0;37m睡起无聊倚舵楼，瞿塘西望路悠悠。
长江巨浪征人泪，一夜西风共白头。[m
%
[0;32m 《登泰山记》[m
[0;31m朝代：清代[m
[0;33m作者：姚鼐[m
[0;37m　　泰山之阳，汶水西流；其阴，济水东流。阳谷皆入汶，阴谷皆入济。当其南北分者，古长城也。最高日观峰，在长城南十五里。
　　余以乾隆三十九年十二月，自京师乘风雪，历齐河、长清，穿泰山西北谷，越长城之限，至于泰安。是月丁未，与知府朱孝纯子颍由南麓登。四十五里，道皆砌石为磴，其级七千有余。
　　泰山正南面有三谷。中谷绕泰安城下，郦道元所谓环水也。余始循以入，道少半，越中岭，复循西谷，遂至其巅。古时登山，循东谷入，道有天门。东谷者，古谓之天门溪水，余所不至也。今所经中岭及山巅崖限当道者，世皆谓之天门云。道中迷雾冰滑，磴几不可登。及既上，苍山负雪，明烛天南；望晚日照城郭，汶水、徂徕如画，而半山居雾若带然。
　　戊申晦，五鼓，与子颖坐日观亭，待日出。大风扬积雪击面。亭东自足下皆云漫。稍见云中白若摴蒱数十立者，山也。极天云一线异色，须臾成五彩。日上，正赤如丹，下有红光，动摇承之。或曰，此东海也。回视日观以西峰，或得日，或否，绛皓驳色，而皆若偻。
　　亭西有岱祠，又有碧霞元君祠；皇帝行宫在碧霞元君祠东。是日，观道中石刻，自唐显庆以来，其远古刻尽漫失。僻不当道者，皆不及往。
　　山多石，少土；石苍黑色，多平方，少圜。少杂树，多松，生石罅，皆平顶。冰雪，无瀑水，无鸟兽音迹。至日观数里内无树，而雪与人膝齐。
　　桐城姚鼐记。[m
%
[0;32m 《元夕无月》[m
[0;31m朝代：清代[m
[0;33m作者：丘逢甲[m
[0;37m满城灯市荡春烟，宝月沉沉隔海天。
看到六鳌仙有泪，神山沦没已三年！
三年此夕月无光，明月多应在故乡。
欲向海天寻月去，五更飞梦渡鲲洋。[m
%
[0;32m 《秋晓风日偶忆淇上》[m
[0;31m朝代：清代[m
[0;33m作者：王闿运[m
[0;37m秋云洗晨光，庭树碧已散。
风期偶然照，水石若在眼。
清淇忆晓涉，尘虑得初盥。
日色马上明，波痕鹭边浅。
沦漪自然绿，空秀不可限。
樵汲带清景，望望使步缓。
自从闭门来，屡见王路蹇。
泽衰怀绿猗，道难惧蓬转。
情闲地仍幽，物扰理自遣。
谁谓山水深，方从寸心远。[m
%
[0;32m 《菱荇鹅儿水》[m
[0;31m朝代：清代[m
[0;33m作者：曹雪芹[m
[0;37m杏帘招客饮，在望有山庄。
菱荇鹅儿水，桑榆燕子梁。
一畦春韭绿，十里稻花香。
盛世无饥馁，何须耕织忙。[m
%
[0;32m 《姽婳词》[m
[0;31m朝代：清代[m
[0;33m作者：曹雪芹[m
[0;37m姽婳将军林四娘，玉为肌骨铁为肠。
捐躯自报恒王后，此日青州土亦香！[m
%
[0;32m 《朝歌旅舍》[m
[0;31m朝代：清代[m
[0;33m作者：冯班[m
[0;37m乞索生涯寄食身，舟前波浪马前尘。
无成头白休频叹，似我白头能几人？[m
%
[0;32m 《金缕曲·初夏》[m
[0;31m朝代：清代[m
[0;33m作者：朱彝尊[m
[0;37m谁在纱窗语？
是梁问、双燕多愁，惜春归去。
早有田田青荷叶，占断板桥西路。
听半部、新添蛙鼓。
小白蔫红都不见，但愔愔、门巷吹香絮。
绿阴重，已如许。
花源岂是重来误？
尚依然、倚杏雕阑，笑桃朱户。
隔院秋千看尽拆，过了几番疏雨。
知永日、簸钱何处？
午梦初回人定倦，料无心、肯到闲庭宇。
空搔首，独延伫。[m
%
[0;32m 《赤枣子·风淅淅》[m
[0;31m朝代：清代[m
[0;33m作者：纳兰性德[m
[0;37m风淅淅，雨纤纤。难怪春愁细细添。记不分明疑是梦，梦来还隔一重帘。[m
%
[0;32m 《玉烛新·白海棠》[m
[0;31m朝代：清代[m
[0;33m作者：顾太清[m
[0;37m初晴新雨后。乍洗褪胭脂，缟衣妆就。东风倦倚，憨憨态、不管敲残更漏。嫩寒天气，正睡稳、乌衣时候。深夜静、银烛高烧，微香暗侵襟袖。
盈盈一点芳心，占多少春光，问卿知否？红妆莫斗。谁得似、净骨天然清瘦。神娟韵秀。雅称个、花仙为首。还要倩、流水高山，花前慢奏。[m
%
[0;32m 《菩萨蛮·雾窗寒对遥天暮》[m
[0;31m朝代：清代[m
[0;33m作者：纳兰性德[m
[0;37m雾窗寒对遥天暮，暮天遥对寒窗雾。
花落正啼鸦，鸦啼正落花。
袖罗垂影瘦，瘦影垂罗袖。
风翦一丝红，红丝一翦风。[m
%
[0;32m 《香菱咏月·其二》[m
[0;31m朝代：清代[m
[0;33m作者：曹雪芹[m
[0;37m非银非水映窗寒，试看晴空护玉盘。淡淡梅花香欲染，丝丝柳带露初干。
只疑残粉涂金砌，恍若轻霜抹玉栏。梦醒西楼人迹绝，余容犹可隔帘看。[m
%
[0;32m 《青衫湿·悼亡》[m
[0;31m朝代：清代[m
[0;33m作者：纳兰性德[m
[0;37m近来无限伤心事，谁与话长更？从教分付，绿窗红泪，早雁初莺。
当时领略，而今断送，总负多情。忽疑君到，漆灯风飐，痴数春星。[m
%
[0;32m 《富春至严陵山水甚佳》[m
[0;31m朝代：清代[m
[0;33m作者：纪昀[m
[0;37m浓似春云淡似烟，参差绿到大江边。
斜阳流水推篷坐，翠色随人欲上船。[m
%
[0;32m 《生查子·旅思》[m
[0;31m朝代：清代[m
[0;33m作者：吴伟业[m
[0;37m一尺过江山，万点长淮树。石上水潺潺，流入青溪去。
六月北风寒，落叶无朝暮。度樾与穿云，林黑行人顾。[m
%
[0;32m 《虞美人·弄梅骑竹嬉游日》[m
[0;31m朝代：清代[m
[0;33m作者：王国维[m
[0;37m弄梅骑竹嬉游日。门户初相识。未能羞涩但娇痴。却立风前散发衬凝脂。
近来瞥见都无语。但觉双眉聚。不知何日始工愁。记取那回花下一低头。[m
%
[0;32m 《淇澳青青水一湾》[m
[0;31m朝代：清代[m
[0;33m作者：郑燮[m
[0;37m渭川千亩入秦关，淇澳青青水一湾。
两地高风来拱向，中间突兀太行山。[m
%
[0;32m 《云州秋望》[m
[0;31m朝代：清代[m
[0;33m作者：屈大均[m
[0;37m白草黄羊外，空闻觱篥哀。
遥寻苏武庙，不上李陵台。
风助群鹰击，云随万马来。
关前无数柳，一夜落龙堆。[m
%
[0;32m 《日人石井君索和即用原韵》[m
[0;31m朝代：清代[m
[0;33m作者：秋瑾[m
[0;37m漫云女子不英雄，万里乘风独向东。
诗思一帆海空阔，梦魂三岛月玲珑。
铜驼已陷悲回首，汗马终惭未有功。
如许伤心家国恨，那堪客里度春风。[m
%
[0;32m 《山行杂诗四首（选一）》[m
[0;31m朝代：清代[m
[0;33m作者：赵执信[m
[0;37m岭路盘盘行欲迷，晚来霜霰忽凄凄。
林间风过犹兼叶，涧底寒轻已作泥。
马足蹙时疑地尽，溪云多处觉天低。
倦游莫讶惊心数，岁暮空山鸟乱啼。[m
%
[0;32m 《响屧廊》[m
[0;31m朝代：清代[m
[0;33m作者：蒋士铨[m
[0;37m不重雄封重艳情，遗踪犹自慕倾城。
怜伊几两平生屐，踏碎山河是此声！[m
%
[0;32m 《中洲株柳》[m
[0;31m朝代：清代[m
[0;33m作者：俞益谟[m
[0;37m二水中分异旧时，河洲株柳少人知。
虬枝偃盖宜仙岛，碧干撑天入凤池。
古木有缘归净土，章台无分集寒鸱。
常随宝镫陪金勒，绝塞指挥万马嘶。[m
%
[0;32m 《采桑子·谁翻乐府凄凉曲》[m
[0;31m朝代：清代[m
[0;33m作者：纳兰性德[m
[0;37m谁翻乐府凄凉曲？风也萧萧，雨也萧萧，瘦尽灯花又一宵。
不知何事萦怀抱，醒也无聊，醉也无聊，梦也何曾到谢桥。[m
%
[0;32m 《虞美人·碧苔深锁长门路》[m
[0;31m朝代：清代[m
[0;33m作者：王国维[m
[0;37m碧苔深锁长门路。总为蛾眉误。自来积毁骨能销。何况真红一点臂砂娇。
妾身但使分明在。肯把朱颜悔。从今不复梦承恩。且自簪花坐赏镜中人。[m
%
[0;32m 《山行杂诗（七首选—）》[m
[0;31m朝代：清代[m
[0;33m作者：赵翼[m
[0;37m山云才滃起，顷刻雨点飘。
乃知云变雨，不必到层霄。
只在百丈间，即化甘澍膏。
君看云薄处，曦影如隔绡。
自是此雨上，仍有赤日高。[m
%
[0;32m 《山花子·林下荒苔道韫家》[m
[0;31m朝代：清代[m
[0;33m作者：纳兰性德[m
[0;37m林下荒苔道韫家，生怜玉骨委尘沙。愁向风前无处说，数归鸦。
半世浮萍随逝水，一宵冷雨葬名花。魂是柳绵吹欲碎，绕天涯。[m
%
[0;32m 《过吴江有感》[m
[0;31m朝代：清代[m
[0;33m作者：吴伟业[m
[0;37m落日松陵道，堤长欲抱城。
塔盘湖势动，桥引月痕生。
市静人逃赋，江宽客避兵。
廿年交旧散，把酒叹浮名。[m
%
[0;32m 《出塞·玉关秋尽雁》[m
[0;31m朝代：清代[m
[0;33m作者：吴伟业[m
[0;37m玉关秋尽雁连天，碛里明驼路几千！
夜半李陵台上月，可能还似汉宫圆？[m
%
[0;32m 《金缕曲·赠梁汾》[m
[0;31m朝代：清代[m
[0;33m作者：纳兰性德[m
[0;37m德也狂生耳！
偶然间、淄尘京国，乌衣门第。
有酒惟浇赵州土，谁会成生此意？
不信道、遂成知己。
青眼高歌俱未老，向尊前、拭尽英雄泪。
君不见，月如水。
共君此夜须沉醉。
且由他、娥眉谣诼，古今同忌。
身世悠悠何足问，冷笑置之而已！
寻思起、从头翻悔。
一日心期千劫在，后身缘、恐结他生里。
然诺重，君须记。[m
%
[0;32m 《赠梁任父同年》[m
[0;31m朝代：清代[m
[0;33m作者：黄遵宪[m
[0;37m寸寸山河寸寸金，侉离分裂力谁任，
杜鹃再拜忧天泪，精卫无穷填海心。[m
%
[0;32m 《九日吴山宴集值雨次韵》[m
[0;31m朝代：清代[m
[0;33m作者：序灯[m
[0;37m吟怀未许老重阳，霜雪无端入鬓长。
几度白衣虚令节，致疑黄菊是孤芳。
野心一片湖云外，灏气三秋海日旁。
山阁若逢阎伯屿，方君诗思敌王郎。[m
%
[0;32m 《南乡子·秋暮村居》[m
[0;31m朝代：清代[m
[0;33m作者：纳兰性德[m
[0;37m红叶满寒溪，一路空山万木齐。试上小楼极目望，高低。一片烟笼十里陂。
吠犬杂鸣鸡，灯火荧荧归路迷。乍逐横山时近远，东西。家在寒林独掩扉。[m
%
[0;32m 《临清大雪》[m
[0;31m朝代：清代[m
[0;33m作者：吴伟业[m
[0;37m白头风雪上长安，短褐疲驴帽带宽。
辜负故园梅树好，南枝开放北枝寒。[m
%
[0;32m 《菩萨蛮·白日惊飚冬已半》[m
[0;31m朝代：清代[m
[0;33m作者：纳兰性德[m
[0;37m白日惊飚冬已半，解鞍正值昏鸦乱。冰合大河流，茫茫一片愁。
烧痕空极望，鼓角高城上。明日近长安，客心愁未阑。[m
%
[0;32m 《哭王处士翃（六首选一）》[m
[0;31m朝代：清代[m
[0;33m作者：朱彝尊[m
[0;37m相送悲长别，还家惨独行。
流连简书札，次第念交情。
自有箧中作，何难身后名！
泉台应快意，未必似平生。 [m
%
[0;32m 《过虎门》[m
[0;31m朝代：清代[m
[0;33m作者：康有为[m
[0;37m粤海重关二虎尊，万龙轰斗事犹存。
至今遗垒余残石，白浪如山过虎门。[m
%
[0;32m 《山寺夜起》[m
[0;31m朝代：清代[m
[0;33m作者：江湜[m
[0;37m月升岩石巅，下照一溪烟。
烟色如云白，流来野寺前。
开门惜夜景，矫首看霜天。
谁见无家客，山中独不眠。[m
%
[0;32m 《红毛毡》[m
[0;31m朝代：清代[m
[0;33m作者：蒲松龄[m
[0;37m　　红毛国，旧许与中国相贸易,边帅见其众，不许登岸。红毛人固请赐一毡地足矣。帅思一毡所容无几，许之。其人置毡岸上，但容二人，拉之容四五人。且拉且登，顷刻毡大亩许，已登百人矣。短刃并发，出于不意，被掠数里而去。[m
%
[0;32m 《清平乐·咏雨》[m
[0;31m朝代：清代[m
[0;33m作者：王夫之[m
[0;37m归禽响暝，隔断南枝径。不管垂杨珠泪进，滴碎荷声千顷。
随波赚杀鱼儿，浮萍乍满清池。谁信碧云深处，夕阳仍在天涯？[m
%
[0;32m 《题遗山诗》[m
[0;31m朝代：清代[m
[0;33m作者：赵翼[m
[0;37m身阅兴亡浩劫空，两朝文献一衰翁。
无官未害餐周粟，有史深愁失楚弓。
行殿幽兰悲夜火，故都乔木泣秋风。
国家不幸诗家幸，赋到沧桑句便工。[m
%
[0;32m 《梅花（二首）》[m
[0;31m朝代：清代[m
[0;33m作者：钱澄之[m
[0;37m何处花先放？向南三两村。
未春天似梦，彻夜月无言。
且喜昏鸦散，毋嫌翠羽喧。
众芳久寂寞，赖汝照乾坤。
离离压残雪，脉脉照溪滨。
一任夜五月，何妨天不春！
芳华凭俗赏，风味与谁亲？
只觉闭门后，徘徊似有人。[m
%
[0;32m 《沁园春·试望阴山》[m
[0;31m朝代：清代[m
[0;33m作者：纳兰性德[m
[0;37m试望阴山，黯然销魂，无言排徊。见青峰几簇，去天才尺；黄沙一片，匝地无埃。碎叶城荒，拂云堆远，雕外寒烟惨不开。踟蹰久，忽砯崖转石，万壑惊雷。
穷边自足秋怀。又何必、平生多恨哉。只凄凉绝塞，峨眉遗冢；梢沉腐草，骏骨空台。北转河流，南横斗柄，略点微霜鬓早衰。君不信，向西风回首，百事堪哀。[m
%
[0;32m 《精卫·万事有不平》[m
[0;31m朝代：清代[m
[0;33m作者：顾炎武[m
[0;37m万事有不平，尔何空自苦；
长将一寸身，衔木到终古？
我愿平东海，身沉心不改；
大海无平期，我心无绝时。
呜呼！君不见，
西山衔木众鸟多，鹊来燕去自成窠。[m
%
[0;32m 《牧歌》[m
[0;31m朝代：清代[m
[0;33m作者：孙原湘[m
[0;37m上牛坐，伏牛卧，牧童光阴牛背过。
牛尾秃速牛角弯，牛肥牛瘠心先关。
母呼儿饭儿不饭，人饿须知饲牛晚。
放之平泉，以宽牛劳；
浴之清浅，以息牛喘。
牛能养人识人意，一牛全家命所寄。
阿牛牵牛去输租，劝爷卖牛宁卖吾。[m
%
[0;32m 《将之京师杂别（六首选—）》[m
[0;31m朝代：清代[m
[0;33m作者：黄景仁[m
[0;37m翩与归鸿共北征，登山临水黯愁生。
江南草长莺飞日，游子离邦去里情。
五夜壮心悲伏枥，百年左计负躬耕。
自嫌诗少幽燕气，故作冰天跃马行。[m
%
[0;32m 《南乡子·咏瑞香》[m
[0;31m朝代：清代[m
[0;33m作者：顾太清[m
[0;37m花气霭芳芬，翠幕重帘不染尘。梦里真香通鼻观，氤氲。不是婷婷倩女魂。
细蕊缀纷纷，淡粉轻脂最可人。懒与凡葩争艳冶，清新。赢得嘉名自冠群。[m
%
[0;32m 《青衫湿遍·悼亡》[m
[0;31m朝代：清代[m
[0;33m作者：纳兰性德[m
[0;37m青衫湿遍，凭伊慰我，忍便相忘。半月前头扶病，剪刀声、犹在银釭。忆生来、小胆怯空房。到而今，独伴梨花影，冷冥冥、尽意凄凉。愿指魂兮识路，教寻梦也回廊。
咫尺玉钩斜路，一般消受，蔓草残阳。判把长眠滴醒，和清泪、搅入椒浆。怕幽泉、还为我神伤。道书生簿命宜将息，再休耽、怨粉愁香。料得重圆密誓，难禁寸裂柔肠。[m
%
[0;32m 《剑歌》[m
[0;31m朝代：清代[m
[0;33m作者：秋瑾[m
[0;37m炎帝世系伤中绝，芒芒国恨何时雪？ 
世无平权只强权，话到兴亡眦欲裂。 
千金市得宝剑来，公理不恃恃赤铁。 
死生一事付鸿毛，人生到此方英杰。 
饥时欲啖仇人头，渴时欲饮匈奴血。 
侠骨棱嶒傲九州，不信太刚刚则折。 
血染斑斑已化碧，汉王诛暴由三尺。 
五胡乱晋南北分，衣冠文弱难辞责。 
君不见剑气棱棱贯斗牛？ 胸中了了旧恩仇？ 
锋芒未露已惊世，养晦京华几度秋。 
一匣深藏不露锋，知音落落世难逢。 
空山一夜惊风雨，跃跃沉吟欲化龙。 
宝光闪闪惊四座，九天白日暗无色。 
按剑相顾读史书，书中误国多奸贼。 
中原忽化牧羊场，咄咄腥风吹禹域。 
除却干将与莫邪，世界伊谁开暗黑。 
斩尽妖魔百鬼藏，澄清天下本天职。 
他年成败利钝不计较， 但恃铁血主义报祖国。[m
%
[0;32m 《红桥游记》[m
[0;31m朝代：清代[m
[0;33m作者：王士祯[m
[0;37m　　出镇淮门，循小秦淮折而北，陂岸起伏多态，竹木蓊郁，清流映带。人家多因水为园亭树石，溪塘幽窃而明瑟，颇尽四时之美。拿小艇，循河西北行，林木尽处，有桥宛然，如垂虹下饮于涧；又如丽人靓妆袨服，流照明镜中，所谓红桥也。 
　　游人登平山堂，率至法海寺，舍舟而陆径，必出红桥下。桥四面触皆人家荷塘。六七月间，菡萏作花，香闻数里，青帘白舫，络绎如织，良谓胜游矣。予数往来北郭，必过红桥，顾而乐之。 
　　登桥四望，忽复徘徊感叹。当哀乐之交乘于中，往往不能自喻其故。王谢冶城之语，景晏牛山之悲，今之视昔，亦有怨耶！壬寅季夏之望，与箨庵、茶村、伯玑诸子，倚歌而和之。箨庵继成一章，予以属和。 
　　嗟乎！丝竹陶写，何必中年；山水清音，自成佳话，予与诸子聚散不恒，良会未易遘，而红桥之名，或反因诸子而得传于后世，增怀古凭吊者之徘徊感叹如予今日，未可知者。 [m
%
[0;32m 《上巳将过金陵（三首选二）》[m
[0;31m朝代：清代[m
[0;33m作者：龚鼎孳[m
[0;37m蟂矶一棹水云宽，采石晴峰涌翠盘。
天气殊佳芳禊会，海风吹客到长干。
倚槛春风玉树飘，空江铁锁野烟消。
兴怀无限兰亭感，流水青山送六朝。[m
%
[0;32m 《鹊桥仙·乞巧楼空》[m
[0;31m朝代：清代[m
[0;33m作者：纳兰性德[m
[0;37m乞巧楼空，影娥池冷，佳节只供愁叹。丁宁休曝旧罗衣，忆素手、为予缝绽。
莲粉飘红，菱丝翳碧，仰见明星空烂。亲持钿合梦中来，信天上、人间非幻。[m
%
[0;32m 《咏史（六首选—）》[m
[0;31m朝代：清代[m
[0;33m作者：袁枚[m
[0;37m东汉耻机权，君子多硁硁。
悲哉陈与窦，谋疎功不成。
其时凉州反，有人颁孝经；
意欲口打贼，贼闻笑不胜。
虽无补国家，尚未远人情。
一变至南宋，佛行而儒名。
希哲学主静，人死不闻声。
魏公败符离，自夸心学精，
杀人三十万，於心不曾惊。
似此称理学，何处托生灵。
呜呼孔与孟，九泉涕沾缨。[m
%
[0;32m 《满庭芳·堠雪翻鸦》[m
[0;31m朝代：清代[m
[0;33m作者：纳兰性德[m
[0;37m堠雪翻鸦，河冰跃马，惊风吹度龙堆。阴磷夜泣，此景总堪悲。待向中宵起舞，无人处、那有村鸡。只应是，金笳暗拍，一样泪沾衣。
须知今古事，棋枰胜负，翻覆如斯。叹纷纷蛮触，回首成非。剩得几行青史，斜阳下、断碣残碑。年华共，混同江水，流去几时回。[m
%
[0;32m 《山市》[m
[0;31m朝代：清代[m
[0;33m作者：蒲松龄[m
[0;37m　　奂山山市，邑八景之一也，然数年恒不一见。孙公子禹年与同人饮楼上，忽见山头有孤塔耸起，高插青冥，相顾惊疑，念近中无此禅院。无何，见宫殿数十所，碧瓦飞甍，始悟为山市。未几，高垣睥睨，连亘六七里，居然城郭矣。中有楼若者，堂若者，坊若者，历历在目，以亿万计。忽大风起，尘气莽莽然，城市依稀而已。既而风定天清，一切乌有，惟危楼一座，直接霄汉。楼五架，窗扉皆洞开；一行有五点明处，楼外天也。
　　层层指数，楼愈高，则明渐少。数至八层，裁如星点。又其上，则黯然缥缈，不可计其层次矣。而楼上人往来屑屑，或凭或立，不一状。逾时，楼渐低，可见其顶；又渐如常楼；又渐如高舍；倏忽如拳如豆，遂不可见。
　　又闻有早行者，见山上人烟市肆，与世无别，故又名“鬼市”云。[m
%
[0;32m 《吉祥寺古梅》[m
[0;31m朝代：清代[m
[0;33m作者：林古度[m
[0;37m一树古梅花数亩，城中客子乍来看。
不知花气清相逼，但觉山深春尚寒。[m
%
[0;32m 《山行·布谷飞飞劝早耕》[m
[0;31m朝代：清代[m
[0;33m作者：姚鼐[m
[0;37m布谷飞飞劝早耕，舂锄扑扑趁春睛。
千层石树遥行路，一带山田放水声。[m
%
[0;32m 《满庭芳·堠雪翻鸦》[m
[0;31m朝代：清代[m
[0;33m作者：纳兰性德[m
[0;37m堠雪翻鸦，河冰跃马，惊风吹度龙堆。阴磷夜泣，此景总堪悲。待向中宵起舞，无人处、那有村鸡。只应是，金笳暗拍，一样泪沾衣。
须知今古事，棋枰胜负，翻覆如斯。叹纷纷蛮触，回首成非。剩得几行青史，斜阳下、断碣残碑。年华共，混同江水，流去几时回。[m
%
[0;32m 《清平乐·池上纳凉》[m
[0;31m朝代：清代[m
[0;33m作者：项鸿祚[m
[0;37m水天清话，院静人销夏。蜡炬风摇帘不下，竹影半墙如画。
醉来扶上桃笙，熟罗扇子凉轻。一霎荷塘过雨，明朝便是秋声。[m
%
[0;32m 《余澹心寄金陵咏怀古迹却寄二首（选—）》[m
[0;31m朝代：清代[m
[0;33m作者：王士祯[m
[0;37m千古秦淮水，东流绕旧京。
江南戎马后，愁杀庾兰成！[m
%
[0;32m 《点绛唇·十月二日马上作》[m
[0;31m朝代：清代[m
[0;33m作者：龚自珍[m
[0;37m一帽红尘，行来韦杜人家北。
满城风色，漠漠楼台隔。
目送飞鸿，景入长天灭。
关山绝，乱云千叠，江北江南雪。[m
%
[0;32m 《采桑子·明月多情应笑我》[m
[0;31m朝代：清代[m
[0;33m作者：纳兰性德[m
[0;37m明月多情应笑我，笑我如今。辜负春心，独自闲行独自吟。
近来怕说当时事，结遍兰襟。月浅灯深，梦里云归何处寻。[m
%
[0;32m 《虞美人·曲阑深处重相见》[m
[0;31m朝代：清代[m
[0;33m作者：纳兰性德[m
[0;37m曲阑深处重相见，匀泪偎人颤。凄凉别后两应同，最是不胜清怨月明中。
半生已分孤眠过，山枕檀痕涴。忆来何事最销魂，第一折枝花样画罗裙。[m
%
[0;32m 《生查子·短焰剔残花》[m
[0;31m朝代：清代[m
[0;33m作者：纳兰性德[m
[0;37m短焰剔残花，夜久边声寂。倦舞却闻鸡，暗觉青绫湿。
天水接冥蒙，一角西南白。欲渡浣花溪，远梦轻无力。[m
%
[0;32m 《吴门春仲送李生还长安》[m
[0;31m朝代：清代[m
[0;33m作者：钱谦益[m
[0;37m阑风伏雨暗江城，扶病将愁起送行。
烟月扬州如梦寐，江山建业又清明。
夜乌啼断门前柳，春鸟衔残花外樱。
尊酒前期君莫忘，药囊我欲傍余生。[m
%
[0;32m 《蝶恋花·记得珠帘初卷处》[m
[0;31m朝代：清代[m
[0;33m作者：康有为[m
[0;37m记得珠帘初卷处，人倚阑干，被酒刚微醉。翠叶飘零秋自语，晓风吹堕横塘路。
词客看花心意苦，坠粉零香，果是谁相误。三十六陂飞细雨，明朝颜色难如故。[m
%
[0;32m 《菩萨蛮·春波软荡红楼水》[m
[0;31m朝代：清代[m
[0;33m作者：吴锡麒[m
[0;37m春波软荡红楼水，多时不放莺儿起。一样夕阳天，留寒待禁烟。
已是人消瘦，只此情依旧。可奈别离何，明朝杨柳多。[m
%
[0;32m 《韩庄闸舟中七夕》[m
[0;31m朝代：清代[m
[0;33m作者：姚燮[m
[0;37m木兰桨子藕花乡，唱罢厅红晚气凉。
烟外柳丝湖外水，山眉澹碧月眉黄。[m
%
[0;32m 《望太白山》[m
[0;31m朝代：清代[m
[0;33m作者：张问陶[m
[0;37m形势抗西岳，尊严朝百灵。
雪留秦汉白，山界雍梁青。
鸟道欺三峡，神功怀五丁。
蛾眉可横绝，归梦记曾经。[m
%
[0;32m 《落梅》[m
[0;31m朝代：清代[m
[0;33m作者：律然[m
[0;37m和风和雨点苔纹，漠漠残香静里闻。
林下积来全似雪，岭头飞去半为云。
不须横管吹江郭，最惜空枝冷夕曛。
回首孤山山下路，霜禽粉蝶任纷纷。[m
%
[0;32m 《踏莎行·月华如水》[m
[0;31m朝代：清代[m
[0;33m作者：纳兰性德[m
[0;37m月华如水，波纹似练，几簇淡烟衰柳。塞鸿一夜尽南飞，谁与问倚楼人瘦。
韵拈风絮，录成金石，不是舞裙歌袖。从前负尽扫眉才，又担阁镜囊重绣。[m
%
[0;32m 《满江红·思家》[m
[0;31m朝代：清代[m
[0;33m作者：郑燮[m
[0;37m我梦扬州，便想到扬州梦我。第一是隋堤绿柳，不堪烟锁。潮打三更瓜步月，雨荒十里红桥火。更红鲜冷淡不成圆，樱桃颗。
何日向，江村躲；何日上，江楼卧。有诗人某某，酒人个个。花径不无新点缀，沙鸥颇有闲功课。将白头供作折腰人，将毋左。[m
%
[0;32m 《采桑子·九日》[m
[0;31m朝代：清代[m
[0;33m作者：纳兰性德[m
[0;37m深秋绝塞谁相忆，木叶萧萧。乡路迢迢。六曲屏山和梦遥。 佳时倍惜风光别，不为登高。只觉魂销。南雁归时更寂寥。[m
%
[0;32m 《雪中望岱岳》[m
[0;31m朝代：清代[m
[0;33m作者：施闰章[m
[0;37m碧海烟归尽，晴峰雪半残。
冰泉悬众壑，云路郁千盘。
影落齐燕白，光连天地寒。
秦碑凌绝壁，杖策好谁看？[m
%
[0;32m 《临江仙·大风雨过马当山》[m
[0;31m朝代：清代[m
[0;33m作者：薛时雨[m
[0;37m雨骤风驰帆似舞，一舟轻度溪湾。人家临水有无间。江豚吹浪立，沙鸟得鱼闲。
绝代才人天亦喜，借他只手回澜。而今无复旧词坛。马当山下路，空见野云还。[m
%
[0;32m 《渡江·大江骇浪限》[m
[0;31m朝代：清代[m
[0;33m作者：谈迁[m
[0;37m大江骇浪限东南，当日降帆有旧惭。
击揖空闻多慷慨，投戈毕竟为沉酣。
龙天浩劫馀弧塔，海岳书生别旧庵。
闻道佛狸曾驻马，岂因佳味有黄柑？[m
%
[0;32m 《沁园春·丁巳重阳前》[m
[0;31m朝代：清代[m
[0;33m作者：纳兰性德[m
[0;37m丁巳重阳前三日，梦亡妇淡妆素服，执手哽咽，语多不复能记。但临别有云：“衔恨愿为天上月，年年犹得向郎圆。”妇素未工诗，不知何以得此也，觉后感赋。
瞬息浮生，薄命如斯，低徊怎忘。记绣榻闲时，并吹红雨；雕阑曲处，同倚斜阳。梦好难留，诗残莫续，赢得更深哭一场。遗容在，只灵飙一转，未许端详。重寻碧落茫茫。料短发、朝来定有霜。便人间天上，尘缘未断，春花秋叶，触绪还伤。欲结绸缪，翻惊摇落，减尽荀衣昨日香。真无奈，倩声声檐雨，谱出回肠。[m
%
[0;32m 《唐多令·柳絮》[m
[0;31m朝代：清代[m
[0;33m作者：曹雪芹[m
[0;37m粉堕百花洲，香残燕子楼。一团团、逐队成球。飘泊亦如人命薄，空缱绻，说风流。
草木也知愁，韶华竟白头。叹今生、谁舍谁收！嫁与东风春不管，凭尔去，忍淹留！[m
%
[0;32m 《南乡子·己巳三月自郡城归乡过区菶吾西园话旧》[m
[0;31m朝代：清代[m
[0;33m作者：陈洵[m
[0;37m不用问田园，十载归来故旧欢。一笑从知春有意，篱边，三两余花向我妍。
哀乐信无端，但觉吾心此处安。谁分去来乡国事，凄然，曾是承平两少年。[m
%
[0;32m 《己亥杂诗·其五》[m
[0;31m朝代：清代[m
[0;33m作者：龚自珍[m
[0;37m浩荡离愁白日斜，吟鞭东指即天涯。
落红不是无情物，化作春泥更护花。[m
%
[0;32m 《都门秋思（四首选二）》[m
[0;31m朝代：清代[m
[0;33m作者：黄景仁[m
[0;37m其一
五剧车声隐若雷，北邙惟见冢千堆。
夕阳劝客登楼去，山色将秋绕郭来。
寒甚更无修竹倚，愁多思买白杨栽。
全家都在风声里，九月衣裳未剪裁。
其二
侧身人海叹栖迟，浪说文章擅色丝。
倦客马卿谁买赋，诸生何武漫称诗。
一梳霜冷慈亲发，半甑尘凝病妇炊。
寄语绕枝乌鹊道：天寒休傍最高枝。[m
%
[0;32m 《潍县署中画竹呈年伯包大丞括 / 墨竹图题诗》[m
[0;31m朝代：清代[m
[0;33m作者：郑燮[m
[0;37m衙斋卧听萧萧竹，疑是民间疾苦声；
些小吾曹州县吏，一枝一叶总关情。[m
%
[0;32m 《潇湘神·零陵作》[m
[0;31m朝代：清代[m
[0;33m作者：屈大均[m
[0;37m湘水流，湘水流，九疑云物至今秋。
若问二妃何处所，零陵芳草露中愁。[m
%
[0;32m 《浣溪沙·败叶填溪水已冰》[m
[0;31m朝代：清代[m
[0;33m作者：纳兰性德[m
[0;37m败叶填溪水已冰，夕梦犹照短长亭。何年废寺失题名。
倚马客临碑上字，斗鸡人拨佛前灯，净消尘土礼金经。[m
%
[0;32m 《菩萨蛮·催花未歇花奴鼓》[m
[0;31m朝代：清代[m
[0;33m作者：纳兰性德[m
[0;37m催花未歇花奴鼓，酒醒已见残红舞。不忍覆馀觞，临风泪数行。
粉香看又别，空剩当时月。月也异当时，凄清照鬓丝。[m
%
[0;32m 《风流子·出关见桃花》[m
[0;31m朝代：清代[m
[0;33m作者：张惠言[m
[0;37m海风吹瘦骨，单衣冷、四月出榆关。看地尽塞垣，惊沙北走；山侵溟渤，叠障东还。人何在？柳柔摇不定，草短绿应难。一树桃花，向人独笑；颓垣短短，曲水湾湾。
东风知多少？帝城三月暮，芳思都删。不为寻春较远，辜负春阑。念玉容寂寞，更无人处，经他风雨，能几多番？欲附西来驿使，寄与春看。[m
%
[0;32m 《金缕曲·癸酉秋出都述怀有赋》[m
[0;31m朝代：清代[m
[0;33m作者：龚自珍[m
[0;37m我又南行矣。笑今年、鸾飘凤泊，情怀何似。
纵使文章惊海内，纸上苍生而已。似春水、干卿何事。
暮雨忽来鸿雁杳，莽关山、一派秋声里。
催客去，去如水。
华年心绪从头理，也何聊、看潮走马，广陵吴市。
愿得黄金三百万，交尽美人名士。
更结尽、燕邯侠子。
来岁长安春事早，劝杏花、断莫相思死。
木叶怨，罢论起。[m
%
[0;32m 《菩萨蛮·题画》[m
[0;31m朝代：清代[m
[0;33m作者：龚翔麟[m
[0;37m赤泥亭子沙头小，青青丝柳轻阴罩。亭下响流澌，衣波双鹭鹚。
田田初出水，菡萏念娇蕊。添个浣衣人。红潮较浅深。[m
%
[0;32m 《瞿塘、巫峡》[m
[0;31m朝代：清代[m
[0;33m作者：张问陶[m
[0;37m瞿塘蟠大壁，巫峡削千峰。
处处奇相敌，山山妙不重。
诗随林壑变，天辟画图浓。
何日真游遍，穿云策短筇？[m
%
[0;32m 《虞美人·风灭炉烟残灺冷》[m
[0;31m朝代：清代[m
[0;33m作者：纳兰性德[m
[0;37m风灭炉烟残灺冷，相伴惟孤影。判教狼藉醉清尊，为问世问醒眼是何人？
难逢易散花间酒，饮罢空搔首。闲愁总付醉来眠，只恐醒时依旧到尊前。[m
%
[0;32m 《台湾竹枝词·其二》[m
[0;31m朝代：清代[m
[0;33m作者：梁启超[m
[0;37m韭莱花开心一枝，花正黄时叶正肥。
愿郎摘花连叶摘，到死心头不肯离。[m
%
[0;32m 《左忠毅公逸事》[m
[0;31m朝代：清代[m
[0;33m作者：方苞[m
[0;37m　　先君子尝言，乡先辈左忠毅公视学京畿，一日，风雪严寒，从数骑出微行，入古寺，庑下一生伏案卧，文方成草；公阅毕，即解貂覆生，为掩户。叩之寺僧，则史公可法也。及试，吏呼名至史公，公瞿然注视，呈卷，即面署第一。召入，使拜夫人，曰：“吾诸儿碌碌，他日继吾志者，惟此生耳。”
　　及左公下厂狱，史朝夕狱门外；逆阉防伺甚严，虽家仆不得近。久之，闻左公被炮烙，旦夕且死；持五十金，涕泣谋于禁卒，卒感焉。一日，使史更敝衣草屦，背筐，手长镵，为除不洁者，引入，微指左公处。则席地倚墙而坐，面额焦烂不可辨，左膝以下，筋骨尽脱矣。史前跪，抱公膝而呜咽。公辨其声而目不可开，乃奋臂以指拨眦；目光如炬，怒日：“庸奴，此何地也？而汝来前！国家之事，糜烂至此。老夫已矣，汝复轻身而昧大义，天下事谁可支拄者！不速去，无俟奸人构陷，吾今即扑杀汝！”因摸地上刑械，作投击势。史噤不敢发声，趋而出。后常流涕述其事以语人，曰：“吾师肺肝，皆铁石所铸造也！”
　　崇祯末，流贼张献忠出没蕲、黄、潜、桐间。史公以凤庐道奉檄守御。每有警，辄数月不就寝，使壮士更休，而自坐幄幕外。择健卒十人，令二人蹲踞而背倚之，漏鼓移，则番代。每寒夜起立，振衣裳，甲上冰霜迸落，铿然有声。或劝以少休，公日：“吾上恐负朝廷，下恐愧吾师也。”
　　史公治兵，往来桐城，必躬造左公第，候太公、太母起居，拜夫人于堂上。
　　余宗老涂山，左公甥也，与先君子善，谓狱中语，乃亲得之于史公云。[m
%
[0;32m 《晓至湖上》[m
[0;31m朝代：清代[m
[0;33m作者：厉鹗[m
[0;37m出郭晓色微，临水人意静。
水上寒雾生，弥漫与天永。
折苇动有声，遥山淡无影。
稍见初日开，三两列舴艋。
安得学野凫，泛泛逐清影。[m
%
[0;32m 《山行》[m
[0;31m朝代：清代[m
[0;33m作者：施闰章[m
[0;37m野寺分晴树，山亭过晚霞。
春深无客到，一路落松花。[m
%
[0;32m 《误佳期·闺怨》[m
[0;31m朝代：清代[m
[0;33m作者：汪懋麟[m
[0;37m寒气暗侵帘幕，孤负芳春小约。庭梅开遍不归来，直恁心情恶。
独抱影儿眠，背看灯花落。待他重与画眉时，细数郎轻薄。[m
%
[0;32m 《吴山怀古（四首选一）》[m
[0;31m朝代：清代[m
[0;33m作者：沈德潜[m
[0;37m夫差曾报阖闾仇，宋室南迁事竟休。
和议有人增岁币，偏安无诏复神州。
中朝已洒苌弘血，塞北空闻杜宇愁。
莫上凤凰山顶望，冬青谁认旧陵邱？[m
%
[0;32m 《点绛唇·屏却相思》[m
[0;31m朝代：清代[m
[0;33m作者：王国维[m
[0;37m屏却相思，近来知道都无益。不成抛掷，梦里终相觅。醒后楼台，与梦俱明灭。西窗白，纷纷凉月，一院丁香雪。[m
%
[0;32m 《曾国藩诫子书》[m
[0;31m朝代：清代[m
[0;33m作者：曾国藩[m
[0;37m　　余通籍三十余年，官至极品，而学业一无所成，德行一无许可，老大徒伤，不胜悚惶惭赧。今将永别，特将四条教汝兄弟。
　　一曰慎独而心安。自修之道，莫难于养心；养心之难，又在慎独。能慎独，册内省不疚，可以对天地质鬼神。人无一内愧之事，则天君泰然。此心常快足宽平，是人生第一自强之道，第一寻乐之方，守身之先务也。
　　二曰主敬则身强。内而专静纯一，外而整齐严肃。敬之工夫也；出门如见大宾，使民如承大祭，敬之气象也；修己以安百姓，笃恭而天下平，敬之效验也。聪明睿智，皆由此出。庄敬日强，安肆日偷。若人无众寡，事无大小，一一恭敬，不敢怠慢。则身强之强健，又何疑乎？
　　三曰求仁则人悦。凡人之生，皆得天地之理以成性，得天地之气以成形，我与民物，其大本乃同出一源。若但知私己而不知仁民爱物，是于大本一源之道已悖而失之矣。至于尊官厚禄，高居人上，则有拯民溺救民饥之责。读书学古，粗知大义，既有觉后知觉后觉之责。孔门教人，莫大于求仁，而其最切者，莫要于欲立立人、欲达达人数语。立人达人之人，人有不悦而归之者乎？
　　四曰习劳则神钦。人一日所着之衣所进之食，与日所行之事所用之力相称，则旁人韪之，鬼神许之，以为彼自食其力也。若农夫织妇终岁勤动，以成数石之粟数尺之布，而富贵之家终岁逸乐，不营一业，而食必珍馐，衣必锦绣，酣豢高眠，一呼百诺，此天下最不平之事，神鬼所不许也，其能久乎？古之圣君贤相，盖无时不以勤劳自励。为一身计，则必操习技艺，磨练筋骨，困知勉行，操心危虑，而后可以增智慧而长见识。为天下计，则必已饥已溺，一夫不获，引为余辜。大禹、墨子皆极俭以奉身而极勤以救民。勤则寿，逸则夭，勤则有材而见用，逸则无劳而见弃，勤则博济斯民而神祇钦仰，逸则无补于人而神鬼不歆。
　　此四条为余数十年人世之得，汝兄弟记之行之，并传之于子子孙孙，则余曾家可长盛不衰，代有人才。[m
%
[0;32m 《祭妹文》[m
[0;31m朝代：清代[m
[0;33m作者：袁枚[m
[0;37m　　乾隆丁亥冬，葬三妹素文于上元之羊山，而奠以文曰：
　　呜呼！汝生于浙，而葬于斯，离吾乡七百里矣；当时虽觭梦幻想，宁知此为归骨所耶？
　　汝以一念之贞，遇人仳离，致孤危托落，虽命之所存，天实为之；然而累汝至此者，未尝非予之过也。予幼从先生授经，汝差肩而坐，爱听古人节义事；一旦长成，遽躬蹈之。呜呼！使汝不识《诗》、《书》，或未必艰贞若是。
　　余捉蟋蟀，汝奋臂出其间；岁寒虫僵，同临其穴。今予殓汝葬汝，而当日之情形，憬然赴目。予九岁，憩书斋，汝梳双髻，披单缣来，温《缁衣》一章；适先生奓户入，闻两童子音琅琅然，不觉莞尔，连呼“则则”，此七月望日事也。汝在九原，当分明记之。予弱冠粤行，汝掎裳悲恸。逾三年，予披宫锦还家，汝从东厢扶案出，一家瞠视而笑，不记语从何起，大概说长安登科、函使报信迟早云尔。凡此琐琐，虽为陈迹，然我一日未死，则一日不能忘。旧事填膺，思之凄梗，如影历历，逼取便逝。悔当时不将嫛婗情状，罗缕记存；然而汝已不在人间，则虽年光倒流，儿时可再，而亦无与为证印者矣。
　　汝之义绝高氏而归也，堂上阿奶，仗汝扶持；家中文墨，眣汝办治。尝谓女流中最少明经义、谙雅故者。汝嫂非不婉嫕，而于此微缺然。故自汝归后，虽为汝悲，实为予喜。予又长汝四岁，或人间长者先亡，可将身后托汝；而不谓汝之先予以去也！
　　前年予病，汝终宵刺探，减一分则喜，增一分则忧。后虽小差，犹尚殗殜，无所娱遣；汝来床前，为说稗官野史可喜可愕之事，聊资一欢。呜呼！今而后，吾将再病，教从何处呼汝耶？
　　汝之疾也，予信医言无害，远吊扬州；汝又虑戚吾心，阻人走报；及至绵惙已极，阿奶问：“望兄归否？”强应曰：“诺。”已予先一日梦汝来诀，心知不祥，飞舟渡江，果予以未时还家，而汝以辰时气绝；四支犹温，一目未瞑，盖犹忍死待予也。呜呼痛哉！早知诀汝，则予岂肯远游？即游，亦尚有几许心中言要汝知闻、共汝筹画也。而今已矣！除吾死外，当无见期。吾又不知何日死，可以见汝；而死后之有知无知，与得见不得见，又卒难明也。然则抱此无涯之憾，天乎人乎！而竟已乎！
　　汝之诗，吾已付梓；汝之女，吾已代嫁；汝之生平，吾已作传；惟汝之窀穸，尚未谋耳。先茔在杭，江广河深，势难归葬，故请母命而宁汝于斯，便祭扫也。其傍，葬汝女阿印；其下两冢：一为阿爷侍者朱氏，一为阿兄侍者陶氏。羊山旷渺，南望原隰，西望栖霞，风雨晨昏，羁魂有伴，当不孤寂。所怜者，吾自戊寅年读汝哭侄诗后，至今无男；两女牙牙，生汝死后，才周睟耳。予虽亲在未敢言老，而齿危发秃，暗里自知；知在人间，尚复几日？阿品远官河南，亦无子女，九族无可继者。汝死我葬，我死谁埋？汝倘有灵，可能告我？
　　呜呼！生前既不可想，身后又不可知；哭汝既不闻汝言，奠汝又不见汝食。纸灰飞扬，朔风野大，阿兄归矣，犹屡屡回头望汝也。呜呼哀哉！呜呼哀哉！[m
%
[0;32m 《入都》[m
[0;31m朝代：清代[m
[0;33m作者：李鸿章[m
[0;37m其一
丈夫只手把吴钩，意气高于百尺楼。一万年来谁著史，三千里外欲封侯。
定将捷足随途骥，那有闲情逐水鸥。 笑指泸沟桥畔月，几人从此到瀛洲？
其二
频年伏枥困红尘，悔煞驹光二十春；马足出群休恋栈，燕辞故垒更图新。
遍交海内知名士，去访京师有道人；即此可求文字益，胡为抑郁老吾身!
其三
黄河泰岱势连天，俯看中流一点烟；此地尽能开眼界，远行不为好山川。
陆机入洛才名振，苏轼来游壮志坚；多谢咿唔穷达士，残年兀坐守遗编。
其四
回头往事竟成尘，我是东西南北身；白下沉酣三度梦，青衫沦落十年人。
穷通有命无须卜，富贵何时乃济贫；角逐名场今已久，依然一幅旧儒巾。
其五
局促真如虱处裈，思乘春浪到龙门；许多同辈矜科第，已过年华付水源。
两字功名添热血，半生知已有殊恩；壮怀枨触闻鸡夜，记取秋风拭泪痕。
其六
桑干河上白云横，惟冀双亲旅舍平；回首昔曾勤课读，负心今尚未成名。
六年宦海持清节，千里家书促远行；直到明春花放日，人间乌鸟慰私情。
其七
一枕邯郸梦醒迟，蓬瀛虽远系人思；出山志在登鳌顶，何日身才入凤池?
诗酒未除名士习，公卿须称少年时；碧鸡金马寻常事，总要生来福命宜。
其八
一肩行李又吟囊，检点诗书喜欲狂；帆影波痕淮浦月，马蹄草色蓟门霜。
故人共赠王祥剑，荆女同持陆贾装；自愧长安居不易，翻教食指累高堂。
其九
骊歌缓缓度离筵，正与亲朋话别天；此去但教磨铁砚，再来唯望插金莲。
即今馆阁需才日，是我文章报国年；览镜苍苍犹未改，不应身世久迍邅。
其十
一入都门便到家，征人北上日西斜；槐厅谬赴明经选，桂苑犹虚及第花。
世路恩仇收短剑，人情冷暖验笼纱；倘无驷马高车日，誓不重回故里车。[m
%
[0;32m 《沧州道中》[m
[0;31m朝代：清代[m
[0;33m作者：阎尔梅[m
[0;37m潞河数百里，家家悬柳枝。
言自春至夏，雨泽全未施。
燥土既伤禾，短苗不掩陂。
辘轳干以破，井涸园菜萎。
旧米日增价，卖者尚犹夷。
贫者止垄头，怅望安所之。
还视釜无烟，束腰相对饥。
欲贷东西邻，邻家先我悲。
且勿计终年，胡以延此时？
树未尽蒙灾，争走餐其皮。
门外兼催租，官府严呼追。
大哭无可卖，指此抱中儿。
儿女况无多，卖尽将何为？
下民抑何辜，天怒乃相罹，
下民即有辜，天恕何至斯！
视天非梦梦，召之者为谁？
呜乎！雨乎！
安得及今一滂沱，救此未死之遗黎！[m
%
[0;32m 《菩萨蛮·秋闺》[m
[0;31m朝代：清代[m
[0;33m作者：徐灿[m
[0;37m西风几弄冰肌彻，玲珑晶枕愁双设。时节是重阳，菊花牵恨长。
鱼书经岁绝，烛泪流残月。梦也不分明，远山云乱横。[m
%
[0;32m 《读史杂感（十首选二）》[m
[0;31m朝代：清代[m
[0;33m作者：吴伟业[m
[0;37m莫定三分计，先求五等封。
国中惟指马，阃外尽从龙。
朝事归诸将，军需仰大农。
淮南数州地，幕府但歌钟。
北寺谗成狱，西园贿拜官。
上书休讨贼，进爵在迎銮。
相国争开第，将军罢筑坛。
空余苏武节，流涕向长安。[m
%
[0;32m 《忆少年·飞花时节》[m
[0;31m朝代：清代[m
[0;33m作者：朱彝尊[m
[0;37m飞花时节，垂杨巷陌，东风庭院。重帘尚如昔，但窥帘人远。
叶底歌莺梁上燕，一声声伴人幽怨。相思了无益，悔当初相见。[m
%
[0;32m 《孤愤》[m
[0;31m朝代：清代[m
[0;33m作者：柳亚子[m
[0;37m孤愤真防决地维，忍抬醒眼看群尸？
美新已见扬雄颂，劝进还传阮籍词。
岂有沐猴能作帝，居然腐鼠亦乘时。
宵来忽作亡秦梦，北伐声中起誓师。[m
%
[0;32m 《浣溪沙·残雪凝辉冷画屏》[m
[0;31m朝代：清代[m
[0;33m作者：纳兰性德[m
[0;37m残雪凝辉冷画屏，落梅横笛已三更，更无人处月胧明。
我是人间惆怅客，知君何事泪纵横，断肠声里忆平生。[m
%
[0;32m 《谒金门·七月既望湖上雨后作》[m
[0;31m朝代：清代[m
[0;33m作者：厉鹗[m
[0;37m凭画槛，雨洗秋浓人淡。隔水残霞明冉冉，小山三四点。
艇子几时同泛？待折荷花临鉴。日日绿盘疏粉艳，西风无处减。[m
%
[0;32m 《闲咏二绝》[m
[0;31m朝代：清代[m
[0;33m作者：黄图安[m
[0;37m落花天气半晴阴，好去寻芳傍碧林。
是物含情知爱惜，莺声声里唤春深。
桃花水到报平渠，喜动新流见跃鱼。
一枕羲皇午梦后，数行小试右军书。[m
%
[0;32m 《后秋兴之十三八首·其二》[m
[0;31m朝代：清代[m
[0;33m作者：钱谦益[m
[0;37m海角崖山一线斜，从今也不属中华。
更无鱼腹捐躯地，况有龙涎泛海槎？
望断关河非汉帜，吹残日月是胡笳。
嫦娥老大无归处，独俺银轮哭桂花。[m
%
[0;32m 《观田家收获（三首选一）》[m
[0;31m朝代：清代[m
[0;33m作者：归庄[m
[0;37m稻香秫熟暮秋天，阡陌纵横万亩连。
五载输粮女真国，天全我志独无田。[m
%
[0;32m 《杜鹃花·杜鹃花发杜》[m
[0;31m朝代：清代[m
[0;33m作者：秋瑾[m
[0;37m杜鹃花发杜鹃啼，似血如朱一抹齐。
应是留春留不住，夜深风露也寒凄。[m
%
[0;32m 《秦淮杂诗（二十首选—）》[m
[0;31m朝代：清代[m
[0;33m作者：王士祯[m
[0;37m傅寿清歌沙嫩箫，红牙紫玉夜相邀。
而今明月空如水，不见青溪长板桥。[m
%
[0;32m 《论诗五首·其一》[m
[0;31m朝代：清代[m
[0;33m作者：赵翼[m
[0;37m满眼生机转化钧，天工人巧日争新。
预支五百年新意，到了千年又觉陈。[m
%
[0;32m 《湖上杂诗（二十首选一）》[m
[0;31m朝代：清代[m
[0;33m作者：袁枚[m
[0;37m凤岭高登演武台，排衙石上大风来。
钱王英武康王弱，一样江山两样才。[m
%
[0;32m 《咏秋柳》[m
[0;31m朝代：清代[m
[0;33m作者：纪映淮[m
[0;37m栖鸦流水点秋光，爱此萧疏树几行。
不与行人绾离别，赋成谢女雪飞香。[m
%
[0;32m 《晓窗》[m
[0;31m朝代：清代[m
[0;33m作者：魏源[m
[0;37m少闻鸡声眠，老听鸡声起。
千古万代人，消磨数声里。[m
%
[0;32m 《癸巳除夕偶成》[m
[0;31m朝代：清代[m
[0;33m作者：黄景仁[m
[0;37m千家笑语漏迟迟，忧患潜从物外知。
悄立市桥人不识，一星如月看多时。[m
%
[0;32m 《临江仙·夜泊瓜洲》[m
[0;31m朝代：清代[m
[0;33m作者：吴锡麒[m
[0;37m月黑星移灯屡闪，依稀打过初更。清游如此太多情。豆花凉帖地，知雨咽虫声。
渐逼疏蓬风淅淅，几家茅屋都扃。茨茹荷叶认零星。不知潮欲落，渔梦悄然生。[m
%
[0;32m 《太常引·客中闻歌》[m
[0;31m朝代：清代[m
[0;33m作者：项鸿祚[m
[0;37m杏花开了燕飞忙，正是好春光。偏是好春光，者几日、风凄雨凉。
杨枝飘泊，桃根娇小，独自个思量。刚待不思量，吹一片、箫声过墙。[m
%
[0;32m 《古意·欢似机中丝》[m
[0;31m朝代：清代[m
[0;33m作者：吴伟业[m
[0;37m欢似机中丝，织作相思树。
侬似衣上花，春风吹不去。[m
%
[0;32m 《以诗并画留别汤国顿二首》[m
[0;31m朝代：清代[m
[0;33m作者：苏曼殊[m
[0;37m其一
蹈海鲁连不帝秦，茫茫烟水着浮身；
国民孤愤英雄泪，洒上鲛绡赠故人。
其二
海天龙战血玄黄，披发长歌揽大荒；
易水萧萧人去也，一天明月白如霜。[m
%
[0;32m 《山花子·风絮飘残已化萍》[m
[0;31m朝代：清代[m
[0;33m作者：纳兰性德[m
[0;37m风絮飘残已化萍，泥莲刚倩藕丝萦。珍重别拈香一瓣，记前生。
人到情多情转薄，而今真个不多情。又到断肠回首处，泪偷零。(不多情 一作：悔多情)[m
%
[0;32m 《步蟾宫·东风又送酴釄信》[m
[0;31m朝代：清代[m
[0;33m作者：锺过[m
[0;37m东风又送酴釄信，早吹得、愁成潘鬓。花开犹似十年前，人不似、十年前俊。
水边珠翠香成阵。也消得、燕窥莺认。归来沈醉月朦胧，觉花气、满襟犹润。[m
%
[0;32m 《菊花新·用韵送张见阳令江华》[m
[0;31m朝代：清代[m
[0;33m作者：纳兰性德[m
[0;37m愁绝行人天易暮，行向鹧鸪声里住。渺渺洞庭波，木叶下，楚天何处。
折残杨柳应无数，趁离亭笛声吹度。有几个征鸿，相伴也，送君南去。[m
%
[0;32m 《如梦令·黄叶青苔归路》[m
[0;31m朝代：清代[m
[0;33m作者：纳兰性德[m
[0;37m黄叶青苔归路，屧粉衣香何处。消息竟沉沉，今夜相思几许。秋雨，秋雨，一半因风吹去。(版本一)
木叶纷纷归路，残月晓风何处。消息竟沉沉，今夜相思几许。秋雨，秋雨，一半因风吹去。(版本二)[m
%
[0;32m 《南楼令·疏雨过轻尘》[m
[0;31m朝代：清代[m
[0;33m作者：朱彝尊[m
[0;37m疏雨过轻尘，圆莎结翠茵，惹红襟乳燕来频。
乍暖乍寒花事了，留不住，塞垣春。
归梦苦难真，别离情更亲，恨天涯芳信无因。
欲话去年今日事，能几个，去年人？[m
%
[0;32m 《卜算子·新柳》[m
[0;31m朝代：清代[m
[0;33m作者：纳兰性德[m
[0;37m娇软不胜垂，瘦怯那禁舞。多事年年二月风，翦出鹅黄缕。
一种可怜生，落日和烟雨。苏小门前长短条，即渐迷行处。[m
%
[0;32m 《尉迟杯·七夕怀静怜》[m
[0;31m朝代：清代[m
[0;33m作者：朱彝尊[m
[0;37m吴绫白，偏爱缝双袖鸦翎黑。
多应北里新妆，怕堕寻常标格。
微风帘额，看露叶，中庭尽秋色。
记鳞鳞，月底疏云，曾照勾阑吹笛。
一自细马驮归，剩罗帕、当时别泪偷拭。
最恨初鸿，衔芦塞上，不递愁人消息。
枉飞度、河桥山驿。
想柳外、高楼长如昔。
更何年，并坐穿针？
六度凄凉今夕。[m
%
[0;32m 《临江仙·和子珍》[m
[0;31m朝代：清代[m
[0;33m作者：谭献[m
[0;37m芭蕉不展丁香结，匆匆过了春三。罗衣花下倚娇憨。玉人吹笛，眼底是江南。
最是酒阑人散后，疏风拂面微酣。树犹如此我何堪？离亭杨柳，凉月照毵毵。[m
%
[0;32m 《沁园春·观潮》[m
[0;31m朝代：清代[m
[0;33m作者：吴伟业[m
[0;37m八月奔涛，千尺崔嵬，砉然欲惊。似灵妃顾笑，神鱼进舞；冯夷击鼓，白马来迎。伍相鸱夷，钱王羽箭，怒气强于十万兵。峥嵘甚，讶雪山中断，银汉西倾。
孤舟铁笛风清，待万里乘槎问客星。叹鲸鲵未剪，戈船满岸；蟾蜍正吐，歌管倾城。狎浪儿童，横江士女，笑指渔翁一叶轻。谁知道，是观潮枚叟，论水庄生。[m
%
[0;32m 《减字木兰花·相逢不语》[m
[0;31m朝代：清代[m
[0;33m作者：纳兰性德[m
[0;37m相逢不语，一朵芙蓉著秋雨。小晕红潮，斜溜鬟心只凤翘。
待将低唤，直为凝情恐人见。欲诉幽怀，转过回阑叩玉钗。[m
%
[0;32m 《箴作诗者》[m
[0;31m朝代：清代[m
[0;33m作者：袁枚[m
[0;37m倚马休夸速藻佳，相如终竟压邹枚。
物须见少方为贵，诗到能迟转是才。
清角声高非易奏，优昙花好不轻开。
须知极乐神仙境，修炼多从苦处来。[m
%
[0;32m 《绝贼臣胡谦光》[m
[0;31m朝代：清代[m
[0;33m作者：阎尔梅[m
[0;37m贼臣不自量，称予是故人。
敢以书招予，冀予与同尘。
一笑置弗答，萧然湖水滨。
湖水经霜碧，树光翠初匀。
妻子甘作苦，昏晓役舂薪。
国家有废兴，吾道有诎申。
委蛇听大命，柔气转时新。
生死非我虞，但虞辱此身。[m
%
[0;32m 《蝶恋花·十二楼前生碧草》[m
[0;31m朝代：清代[m
[0;33m作者：邵瑞彭[m
[0;37m十二楼前生碧草。珠箔当门，团扇迎风小。赵瑟秦筝弹未了，洞房一夜乌啼晓。
忍把千金酬一笑？毕竟相思，不似相逢好。锦字无凭南雁杳，美人家在长干道。[m
%
[0;32m 《远游（二首选一）》[m
[0;31m朝代：清代[m
[0;33m作者：蒋士铨[m
[0;37m初日照林莽，积霭生庭闱。
长跪拜慈母，有泪不敢垂；
“连年客道路，儿生未远离；
力学既苦晚，可复无常师？
负籍出门去，白日东西驰；
远游幸有方，母心休念之。
儿食有齑粉，母毋念儿饥；
儿服有敝裘，母毋念儿衣。
倚闾勿盼望，岁暮儿当归。”
俯首听儿言，丁宁语儿知。
小妹不解事，视母为笑唬。
新妇亦善愁，含泪无言词。
繁忧未能语，匪但离别悲。
父车既已驾，我复行迟迟。
岂无寸草心，珍重三春晖。
仰看林间乌，绕树哑哑飞。[m
%
[0;32m 《咏红梅花得“梅”字》[m
[0;31m朝代：清代[m
[0;33m作者：曹雪芹[m
[0;37m白梅懒赋赋红梅，逞艳先迎醉眼开。
冻脸有痕皆是血，酸心无恨亦成灰。
误吞丹药移真骨，偷下瑶池脱旧胎。
江北江南春灿烂，寄言蜂蝶漫疑猜。
（出自《红楼梦》第五十回。）[m
%
[0;32m 《鹧鸪天·绿酒红灯漏》[m
[0;31m朝代：清代[m
[0;33m作者：谭献[m
[0;37m绿酒红灯漏点迟，黄昏风起下帘时。
文鸳莲叶成漂泊，幺风桐花有别离。
云澹澹，雨霏霏，画屏闲煞素罗衣。
腰支眉黛无人管，百种怜侬去后知。[m
%
[0;32m 《病梅馆记》[m
[0;31m朝代：清代[m
[0;33m作者：龚自珍[m
[0;37m　　江宁之龙蟠，苏州之邓尉，杭州之西溪，皆产梅。或曰：“梅以曲为美，直则无姿；以欹为美，正则无景；以疏为美，密则无态。”固也。此文人画士，心知其意，未可明诏大号以绳天下之梅也；又不可以使天下之民斫直，删密，锄正，以夭梅病梅为业以求钱也。梅之欹之疏之曲，又非蠢蠢求钱之民能以其智力为也。有以文人画士孤癖之隐明告鬻梅者，斫其正，养其旁条，删其密，夭其稚枝，锄其直，遏其生气，以求重价，而江浙之梅皆病。文人画士之祸之烈至此哉！
　　予购三百盆，皆病者，无一完者。既泣之三日，乃誓疗之：纵之顺之，毁其盆，悉埋于地，解其棕缚；以五年为期，必复之全之。予本非文人画士，甘受诟厉，辟病梅之馆以贮之。
　　呜呼！安得使予多暇日，又多闲田，以广贮江宁、杭州、苏州之病梅，穷予生之光阴以疗梅也哉！[m
%
[0;32m 《残菊》[m
[0;31m朝代：清代[m
[0;33m作者：秋瑾[m
[0;37m岭梅开后晓风寒，几度添衣怕倚栏。
残菊犹能傲霜雪，休将白眼向人看。[m
%
[0;32m 《蝶恋花·满地霜华浓似雪》[m
[0;31m朝代：清代[m
[0;33m作者：王国维[m
[0;37m满地霜华浓似雪。人语西风，瘦马嘶残月。一曲阳关浑未彻。车声渐共歌声咽。
换尽天涯芳草色。陌上深深，依旧年时辙。自是浮生无可说。人间第一耽离别。[m
%
[0;32m 《落花诗（十二首选一）》[m
[0;31m朝代：清代[m
[0;33m作者：归庄[m
[0;37m江南春老叹红稀，树底残英高下飞。
燕蹴莺衔何太急！溷多茵少竟安归？
阑干晓露芳条冷，池馆斜阳绿荫肥。
静掩蓬门独惆怅，从他芳草自菲菲。[m
%
[0;32m 《中秋夜洞庭湖对月歌》[m
[0;31m朝代：清代[m
[0;33m作者：查慎行[m
[0;37m长风霾云莽千里，云气蓬蓬天冒水。
风收云散波乍平，倒转青天作湖底。
初看落日沉波红，素月欲升天敛容。
舟人回首尽东望，吞吐故在冯夷宫。
须臾忽自波心上，镜面横开十余丈。
月光浸水水浸天，一派空明互回荡。
此时骊龙潜最深，目炫不得衔珠吟。
巨鱼无知作腾踔，鳞甲一动千黄金。
人间此境知难必，快意翻从偶然得。
遥闻渔父唱歌来，始觉中秋是今夕。[m
%
[0;32m 《宝应舟中月夜》[m
[0;31m朝代：清代[m
[0;33m作者：厉鹗[m
[0;37m芦根渺渺望无涯，雁落圆沙几点排？
明月堕烟霜着水，行人今夜宿清淮。[m
%
[0;32m 《相见欢·深林几处啼鹃》[m
[0;31m朝代：清代[m
[0;33m作者：庄棫[m
[0;37m深林几处啼鹃，梦如烟。直到梦难寻处倍缠绵。蝶自舞，莺自语，总凄然。明月空庭如水似华年。[m
%
[0;32m 《卧病旬日未已，闲书所感（二首选一）》[m
[0;31m朝代：清代[m
[0;33m作者：黄宗羲[m
[0;37m此地那堪再度年？此身惭傀在灯前。
梦中失哭儿呼我，天末招魂鸟降筵。
好友多从忠节传，人情不尽绝交篇。
于今屈指几回死，未死犹然被病眠。[m
%
[0;32m 《玉带生歌并序》[m
[0;31m朝代：清代[m
[0;33m作者：朱彝尊[m
[0;37m玉带生，文信国所遗砚也。予见之吴下，既摹其铭而装池之，且为之歌曰：
玉带生，吾语汝：汝产自端州，汝来自横浦。幸免事降表，佥名谢道清，亦不识大都承旨赵孟俯。能令信公喜，辟汝置幕府。当年文墨宾，代汝一一数：参军谁？谢皐羽；寮佐谁？邓中甫；弟子谁？王炎午。独汝形躯短小，风貌朴古；步不能趋，口不能语：既无鹳之鹆之活眼睛，兼少犀纹彪纹好眉妩；赖有忠信存，波涛孰敢侮？是时丞相气尚豪，可怜一舟之外无尺土，共汝草檄飞书意良苦。四十四字铭厥背，爱汝心坚刚不吐。自从转战屡丧师，天之所坏不可支。惊心柴市日，慷慨且诵临终诗，疾风蓬勃扬沙时。传有十义士，表以石塔藏公尸。生也亡命何所之？或云西台上，唏发一叟涕涟洏，手击竹如意，生时亦相随。冬青成阴陵骨朽，百年踪迹人莫知。会稽张思廉，逢生赋长句。抱遗老人阁笔看，七客寮中敢（口夭）怒？吾今遇汝沧浪亭，漆匣初开紫衣露，海桑陵谷又经三百秋，以手摩挱尚如故。洗汝池上之寒泉，漂汝林端之霏雾；俾汝畏留天地间，墨花恣洒鹅毛素。[m
%
[0;32m 《丁洲怀古》[m
[0;31m朝代：清代[m
[0;33m作者：王绪[m
[0;37m特统精兵御上游，笳吹先遁惊若鸥。
扬州空把残旗耀，赢得舟中骂不休。[m
%
[0;32m 《乙酉岁除八绝句（选—）》[m
[0;31m朝代：清代[m
[0;33m作者：傅山[m
[0;37m纵说今宵旧岁除，未应除得旧臣荼。
摩云即有回阳雁，寄得南枝芳信无？[m
%
[0;32m 《浣溪沙·风雨高楼悄》[m
[0;31m朝代：清代[m
[0;33m作者：况周颐[m
[0;37m风雨高楼悄四围，残灯黏壁淡无辉，篆烟犹袅旧屏帏。
己忍寒欺罗袖薄？
断无春逐柳绵归。
坐深愁极一沾衣。[m
%
[0;32m 《过淮阴有感》[m
[0;31m朝代：清代[m
[0;33m作者：吴伟业[m
[0;37m登高怅望八公山，琪树丹崖未可攀。
莫想阴符遇黄石，好将鸿宝驻朱颜。
浮生所欠只一死，尘世无由拾九还。
我本淮王旧鸡犬，不随仙去落人间。[m
%
[0;32m 《浮萍兔丝篇》[m
[0;31m朝代：清代[m
[0;33m作者：施闰章[m
[0;37m李将军言：部曲尝掠人妻，既数年，携之南征，值其故夫，一见恸绝；问其夫已纳新妇，则兵之故妻也。四人皆大哭，各反其妻而去。予为作《浮萍兔丝篇》。
浮萍寄洪波，飘飘束复西。
兔丝罥乔柯，袅袅复离披。
兔丝断有日，浮萍合有时；
浮萍语免丝，离合安可知！
健儿东南征，马上倾城姿；
轻罗作障面，顾盼生光仪。
故夫从旁窥，拭目惊且疑；
长跪问健儿：“毋乃贱子妻？
贱子分已断，买妇商山陲；
但愿一相见，永诀从此辞。”
相见肝肠绝，健儿心乍悲，
自言“亦有妇，商山生别离，
我戍十余载，不知从阿谁？
尔妇既我乡，便可会路歧。”
宁知商山妇，复向健儿啼：
“本执君箕帚，弃我忽如遗。”
黄雀从乌飞，比翼长参差，
雄飞占新巢，雌伏思旧枝。
两雄相顾诧，各自还其雌。
雌雄一时合，双泪沾裳衣。[m
%
[0;32m 《新秋晚眺》[m
[0;31m朝代：清代[m
[0;33m作者：德隐[m
[0;37m山中多晚凉，清风厉秋节。
遥瞻四五峰，壁立皆奇绝。
修竹傍林开，乔松倚岩列。
黄菊散芳丛，清泉凝白雪。
对此怀素心，千里共明月。
愿保幽贞姿，岁寒双皎洁。[m
%
[0;32m 《蝶恋花·百尺朱楼临大道》[m
[0;31m朝代：清代[m
[0;33m作者：王国维[m
[0;37m百尺朱楼临大道。楼外轻雷，不间昏和晓。独倚阑干人窈窕。闲中数尽行人小。
一霎车尘生树杪。陌上楼头，都向尘中老。薄晚西风吹雨到。明朝又是伤流潦。[m
%
[0;32m 《读秦纪》[m
[0;31m朝代：清代[m
[0;33m作者：陈恭尹[m
[0;37m谤声易弭怨难除，秦法虽严亦甚疏。
夜半桥边哼孺子，人间犹有未烧书。[m
%
[0;32m 《咏虞美人花》[m
[0;31m朝代：清代[m
[0;33m作者：吴信辰[m
[0;37m怨粉愁香绕砌多，大风一起奈卿何。
乌江夜雨天涯满，休向花前唱楚歌。[m
%
[0;32m 《苏武慢·寒夜闻角》[m
[0;31m朝代：清代[m
[0;33m作者：况周颐[m
[0;37m愁入云遥，寒禁霜重，红烛泪深人倦。情高转抑，思往难回，凄咽不成清变。风际断时，迢递天涯，但闻更点。枉教人回首，少年丝竹，玉容歌管。凭作出、百绪凄凉，凄凉惟有，花冷月闲庭院。珠帘绣幕，可有人听？听也可曾肠断？除却塞鸿，遮莫城乌，替人惊惯。料南枝明月，应减红香一半。[m
%
[0;32m 《木兰花慢·上元》[m
[0;31m朝代：清代[m
[0;33m作者：朱彝尊[m
[0;37m今年风月好，正雪霁、凤城时。
把鱼钥都开，钿车溢巷，火树交枝。
参差闹蛾歌后，听笛家齐和《落梅》词。
翠幌低悬录蔌（二字四头），红楼不闭葳蕤。
蛾眉帘卷再休垂，众里被人窥。
乍含羞一晌，眼波又掷，鬟影相随。
腰肢风前转侧，却凭肩回睇似沉思。
料是金钗溜也，不知兜上鞋儿。[m
%
[0;32m 《生查子·旅夜》[m
[0;31m朝代：清代[m
[0;33m作者：彭孙遹[m
[0;37m薄醉不成乡，转觉春寒重。枕席有谁同？夜夜和愁共。
梦好恰如真，事往翻如梦。起立悄无言，残月生西弄。[m
%
[0;32m 《众香庵赠自休长老》[m
[0;31m朝代：清代[m
[0;33m作者：钱谦益[m
[0;37m略彴缘溪一径分，千山香雪照斜醺。
道人不作寻花梦，只道漫山是白云。[m
%
[0;32m 《昭君怨·深禁好春谁惜》[m
[0;31m朝代：清代[m
[0;33m作者：纳兰性德[m
[0;37m深禁好春谁惜，薄暮瑶阶伫立。别院管弦声，不分明。
又是梨花欲谢，绣被春寒今夜。寂寂锁朱门，梦承恩。[m
%
[0;32m 《南乡子·邢州道上作》[m
[0;31m朝代：清代[m
[0;33m作者：陈维崧[m
[0;37m秋色冷并刀，一派酸风卷怒涛。并马三河年少客，粗豪，皂栎林中醉射雕。
残酒忆荆高，燕赵悲歌事未消。忆昨车声寒易水，今朝，慷慨还过豫让桥。[m
%
[0;32m 《十二月十五夜》[m
[0;31m朝代：清代[m
[0;33m作者：袁枚[m
[0;37m沉沉更鼓急，渐渐人声绝。
吹灯窗更明，月照一天雪。[m
%
[0;32m 《荷叶杯·知己一人谁是》[m
[0;31m朝代：清代[m
[0;33m作者：纳兰性德[m
[0;37m知己一人谁是？已矣。赢得误他生。有情终古似无情，别语悔分明。
莫道芳时易度，朝暮。珍重好花天。为伊指点再来缘，疏雨洗遗钿。[m
%
[0;32m 《上元竹枝词》[m
[0;31m朝代：清代[m
[0;33m作者：符曾[m
[0;37m桂花香馅裹胡桃，江米如珠井水淘。
见说马家滴粉好，试灯风里卖元宵。[m
%
[0;32m 《疏影·芭蕉》[m
[0;31m朝代：清代[m
[0;33m作者：纳兰性德[m
[0;37m湘帘卷处，甚离披翠影，绕檐遮住。小立吹裙，常伴春慵，掩映绣床金缕。芳心一束浑难展，清泪裹、隔年愁聚。更夜深、细听空阶雨滴，梦回无据。
正是秋来寂寞，偏声声点点，助人难绪。缬被初寒，宿酒全醒，搅碎乱蛩双杵。西风落尽庭梧叶，还剩得、绿阴如许。想玉人、和露折来，曾写断肠句。[m
%
[0;32m 《赏海棠花妖诗》[m
[0;31m朝代：清代[m
[0;33m作者：高鹗[m
[0;37m海棠何事忽摧隤？今日繁花为底开？
应是北堂增寿考，一阳旋复占先梅。[m
%
[0;32m 《小重山·几点疏雅誊柳条》[m
[0;31m朝代：清代[m
[0;33m作者：张景祁[m
[0;37m几点疏雅誊柳条。江南烟草绿，梦迢迢。十年旧约断琼箫。西楼下，何处玉骢骄？
酒醒又今宵。画屏残月上，篆香销。凭将心事记回潮。青溪水，流得到红桥。[m
%
[0;32m 《失题·登天骑白龙》[m
[0;31m朝代：清代[m
[0;33m作者：秋瑾[m
[0;37m登天骑白龙，走山跨猛虎。 
叱咤风云生，精神四飞舞。 
大人处世当与神物游， 
顾彼豚犬诸儿安足伍！ 
不见项羽酣呼钜鹿战， 
刘秀雷震昆阳鼓， 
年约二十余，而能兴汉楚； 
杀人莫敢当，万世钦英武。 
愧我年二七，于世尚无补。 
空负时局忧，无策驱胡虏。 
所幸在风尘，志气终不腐。 
每闻鼓鼙声，心思辄震怒。 
其奈势力孤，群才不为助。 
因之泛东海，冀得壮士辅。[m
%
[0;32m 《己亥杂诗（三百十五首选四）》[m
[0;31m朝代：清代[m
[0;33m作者：龚自珍[m
[0;37m其八
太行一脉走蝹蜿，莽莽畿西虎气蹲。
送我摇鞭竟东去，此山不语看中原。
其八十三
只筹一缆十夫多，细算千艘渡此河。
我亦曾穈太仓粟，夜闻邪许泪滂沱！
（五月十二日抵淮埔作） 
其八十七
故人横海拜将军，侧立南天未蕆勋。
我有阴符三百字，蜡丸难寄惜雄文。 
其一百三十
陶潜酷似卧龙豪，万古浔阳松菊高；
莫信诗人竟平淡，二分梁甫一分骚。[m
%
[0;32m 《菩萨蛮·萧萧几叶风兼雨》[m
[0;31m朝代：清代[m
[0;33m作者：纳兰性德[m
[0;37m萧萧几叶风兼雨，离人偏识长更苦。欹枕数秋天，蟾蜍下早弦。
夜寒惊被薄，泪与灯花落。无处不伤心，轻尘在玉琴。[m
%
[0;32m 《去常德州中感赋》[m
[0;31m朝代：清代[m
[0;33m作者：秋瑾[m
[0;37m一出江城百感生，论交谁可并汪伦？ 
多情不若堤边柳，犹是依依远送人。[m
%
[0;32m 《咏梧桐》[m
[0;31m朝代：清代[m
[0;33m作者：郑板桥[m
[0;37m高梧百尺夜苍苍，乱扫秋星落晓霜。
如何不向西州植，倒挂绿毛幺凤皇。[m
%
[0;32m 《南乡子·斜月半胧明》[m
[0;31m朝代：清代[m
[0;33m作者：王鹏运[m
[0;37m斜月半胧明，拣雨晴时泪未晴。
倦倚香篝温别语，愁听，鹦鹉催人说四更。
此恨拚今生，红豆无根种不成。
数遍屏山多少路，青青，一片烟芜是去程。[m
%
[0;32m 《转应曲·寒梦》[m
[0;31m朝代：清代[m
[0;33m作者：王敬之[m
[0;37m寒梦。寒梦。梦被诗魔调弄。醒来吟落灯花，灯暗纸窗月斜。月斜。月斜。巷口柝声敲歇。[m
%
[0;32m 《出峡泊宜昌府（四首选一）》[m
[0;31m朝代：清代[m
[0;33m作者：张问陶[m
[0;37m万山回首太陵（山旁）嶒，此日余生问最能。
送尽奇峰双眼豁，江天空阔看彝陵。[m
%
[0;32m 《富春·富春县前江》[m
[0;31m朝代：清代[m
[0;33m作者：厉鹗[m
[0;37m富春县前江势奔，危楼如画俯山根。
林林人影向沙市，叶叶风帆下海门。
秋入遥空无寸翳，旱经焦土有千村。
田家正堕忧时泪，安得新酤倒瓦盆？[m
%
[0;32m 《江城子·填张春溪西湖竹枝词》[m
[0;31m朝代：清代[m
[0;33m作者：张惠言[m
[0;37m碧云无渡碧天沉，是湖心，是侬心。心底湖头，路断到如今。郎到断桥须有路，侬住处，柳如金。
南高峰上望郎登，郎愁深，妾愁深。郎若愁时，好向北峰寻。相对峰头俱化石，双影在，照清浔。[m
%
[0;32m 《祝英台近·剪鲛绡》[m
[0;31m朝代：清代[m
[0;33m作者：文廷式[m
[0;37m剪鲛绡，传燕语，黯黯碧草暮。愁望春归，春到更无绪。园林红紫千千，放教狼藉，休但怨、连番风雨。
谢桥路，十载重约钿车，惊心旧游误。玉佩尘生，此恨奈何许！倚楼极目天涯，天涯尽处，算只有濛濛飞絮。[m
%
[0;32m 《渡百里湖》[m
[0;31m朝代：清代[m
[0;33m作者：查慎行[m
[0;37m湖面宽千顷，湖流浅半篙。
远帆如不动，原树竞相高。
岁已占秋旱，民犹望雨膏。
涸鳞如可活，吾敢畏波涛？[m
%
[0;32m 《息斋夜宿即事怀故园》[m
[0;31m朝代：清代[m
[0;33m作者：王士祯[m
[0;37m夜来微雨歇，河汉在西堂。
萤火出深碧，池荷闻暗香。
开窗邻竹树，高枕忆沧浪。
此夕南枝鸟，无因到故乡。[m
%
[0;32m 《如梦令·镇日莺愁燕》[m
[0;31m朝代：清代[m
[0;33m作者：吴伟业[m
[0;37m镇日莺愁燕懒，遍地落红谁管？
睡起爇沉香，小饮碧螺春盌。
帘卷，帘卷，一任柳丝风软。[m
%
[0;32m 《相见欢·年年负却花期》[m
[0;31m朝代：清代[m
[0;33m作者：张惠言[m
[0;37m年年负却花期！过春时，只合安排愁绪送春归。
梅花雪，梨花月，总相思。自是春来不觉去偏知。[m
%
[0;32m 《泜水》[m
[0;31m朝代：清代[m
[0;33m作者：郑板桥[m
[0;37m泜水清且浅，沙砾明可数。
漾漾浮轻波，悠悠汇远浦。
千山倒空青，乱石兀崖堵。
我来恣游泳，浩歌怀往古。
逼侧井陉道，卒列不成伍。
背水造奇谋，赤帜立赵土。
韩信购左车，张耳陋肺腑。
何不赦陈馀，与之归汉主？[m
%
[0;32m 《齐天乐·十八滩舟中夜雨》[m
[0;31m朝代：清代[m
[0;33m作者：陈澧[m
[0;37m倦游谙尽江湖味，孤篷又眠秋雨。
碎点飘镫，繁声落枕，乡梦更无寻处。
幽蛩不语，只断苇荒芦，乱垂烟渚。
一夜潇潇，恼人最是绕堤树。
清吟此时正苦。
渐寒生竹簟，秋意如许。
古驿疏更，危滩急溜，并作天涯离绪。
归期又误。
望庾岭模糊，湿云无数。
镜里明朝，定添霜几缕。[m
%
[0;32m 《咏红梅花得“红”字》[m
[0;31m朝代：清代[m
[0;33m作者：曹雪芹[m
[0;37m桃未芳菲杏未红，冲寒先喜笑东风。
魂飞庾岭春难辨，霞隔罗浮梦未通。
绿萼添妆融宝炬，缟仙扶醉跨残虹。
看来岂是寻常色，浓淡由他冰雪中。
（出自《红楼梦》第五十回。）[m
%
[0;32m 《九日感赋》[m
[0;31m朝代：清代[m
[0;33m作者：秋瑾[m
[0;37m百结愁肠郁不开，此生惆怅异乡来。
思亲堂上茱初插，忆妹窗前句乍裁。
对菊难逢元亮酒，登楼愧乏仲宣才。
良时佳节成辜负，旧日欢场半是苔。[m
%
[0;32m 《好事近·湘舟有作》[m
[0;31m朝代：清代[m
[0;33m作者：文廷式[m
[0;37m翠岭一千寻，岭上彩云如幄。云影波光相射，荡楼台春绿。
仙鬟撩鬓倚双扉，窈窕一枝玉。日暮九疑何处？认舜祠丛竹。[m
%
[0;32m 《海上（四首）》[m
[0;31m朝代：清代[m
[0;33m作者：顾炎武[m
[0;37m日入空山海气侵，秋光千里自登临。
十年天地干戈老，四海苍生吊哭深。
水涌神山来白鸟，云浮仙阙见黄金。
此中何处无人世，只恐难酬烈士心。
满地关河一望哀，彻天烽火照胥台。
名王白马江东去，故国降幡海上来。
秦望云空阳鸟散，冶山天远朔风回。
楼船见说军容盛，左次犹虚授钺才。
南营乍浦北南沙，终古提封属汉家。
万里风烟通日本，一军旗鼓向天涯。
楼船已奉征蛮敕，博望空乘泛海槎。
愁绝王师看不到，寒涛东起日西斜。
长看白日下芜城，又见孤云海上生。
感慨河山追失计，艰难戎马发深情。
埋轮拗镞周千亩，蔓草枯杨汉二京。
今日大梁非旧国，夷门愁杀老侯赢。[m
%
[0;32m 《问说》[m
[0;31m朝代：清代[m
[0;33m作者：刘开[m
[0;37m　　君子之学必好问。问与学，相辅而行者也。非学无以致疑，非问无以广识；好学而不勤问，非真能好学者也。理明矣，而或不达于事；识其大矣，而或不知其细，舍问，其奚决焉？
　　贤于己者，问焉以破其疑，所谓“就有道而正”也。不如己者，问焉以求一得，所谓“以能问于不能，以多问于寡”也。等于己者，问焉以资切磋，所谓交相问难(nàn)，审问而明辨之也。《书》不云乎？“好问则裕。”孟子论：“求放心”，而并称曰“学问之道”，学即继以问也。子思言“尊德性”，而归于“道问学”，问且先于学也。
　　是己而非人，俗之同病。学有未达，强以为知；理有未安，妄以臆度。如是，则终身几无可问之事。贤于己者，忌之而不愿问焉；不如己者，轻之而不屑问焉；等于己者，狎xiá之而不甘问焉，如是，则天下几无可问之人。
　　智者千虑，必有一失。圣人所不知，未必不为愚人之所知也；愚人之所能，未必非圣人之所不能也。理无专在，而学无止境也，然则问可少耶？《周礼》，外朝以询万民，国之政事尚问及庶人，是故贵可以问贱，贤可以问不肖，而老可以问幼，唯道之所成而已矣。
　　孔文子不耻下问，夫子贤之。古人以问为美德，而并不见其有可耻也，后之君子反争以问为耻，然则古人所深耻者，后世且行之而不以为耻者多矣，悲夫！[m
%
[0;32m 《解连环·酬任公用梦窗留别石帚韵》[m
[0;31m朝代：清代[m
[0;33m作者：麦孟华[m
[0;37m旅怀千结，数征鸿过尽，暮云无极。怪断肠、芳草萋萋，却绿到天涯，酿成春色。尽有轻阴，未应恨、浮云西北。祗鸾钗密约，凤屧旧尘，梦回凄忆。
年华逝波渐掷。叹蓬山路阻，乌盼头白。近夕阳、处处啼鹃，更刬地乱红，暗帘愁碧。怨叶相思，待题付、西流潮汐。怕春波、载愁不去，恁生见得？[m
%
[0;32m 《河中石兽》[m
[0;31m朝代：清代[m
[0;33m作者：纪昀[m
[0;37m　　沧州南一寺临河干，山门圮于河，二石兽并沉焉。阅十余岁，僧募金重修，求石兽于水中，竟不可得。以为顺流下矣，棹数小舟，曳铁钯，寻十余里，无迹。
　　一讲学家设帐寺中，闻之笑曰：“尔辈不能究物理，是非木杮，岂能为暴涨携之去？乃石性坚重，沙性松浮，湮于沙上，渐沉渐深耳。沿河求之，不亦颠乎？”众服为确论。
　　一老河兵闻之，又笑曰：“凡河中失石，当求之于上流。盖石性坚重，沙性松浮，水不能冲石，其反激之力，必于石下迎水处啮沙为坎穴，渐激渐深，至石之半，石必倒掷坎穴中。如是再啮，石又再转。转转不已，遂反溯流逆上矣。求之下流，固颠；求之地中，不更颠乎？”如其言，果得于数里外。(转转 一作：再转)
　　然则天下之事，但知其一，不知其二者多矣，可据理臆断欤？[m
%
[0;32m 《所见》[m
[0;31m朝代：清代[m
[0;33m作者：袁枚[m
[0;37m牧童骑黄牛，歌声振林樾。
意欲捕鸣蝉，忽然闭口立。[m
%
[0;32m 《沁园春·恨》[m
[0;31m朝代：清代[m
[0;33m作者：郑板桥[m
[0;37m花亦无知，月亦无聊，酒亦无灵。把夭桃斫断，煞他风景；鹦哥煮熟，佐我杯羹。焚砚烧书，椎琴裂画，毁尽文章抹尽名。荥阳郑，有慕歌家世，乞食风情。
单寒骨相难更，笑席帽青衫太瘦生。看蓬门秋草，年年破巷，疏窗细雨，夜夜孤灯。难道天公，还箝恨口，不许长吁一两声？癫狂甚，取乌丝百幅，细写凄清。[m
%
[0;32m 《临江仙·寒柳》[m
[0;31m朝代：清代[m
[0;33m作者：纳兰性德[m
[0;37m飞絮飞花何处是，层冰积雪摧残，疏疏一树五更寒。爱他明月好，憔悴也相关。
最是繁丝摇落后，转教人忆春山。湔裙梦断续应难。西风多少恨，吹不散眉弯。[m
%
[0;32m 《云中至日》[m
[0;31m朝代：清代[m
[0;33m作者：朱彝尊[m
[0;37m去岁山川缙云岭，今年雨雪白登台。
可怜日至长为客，何意天涯数举杯！
城晚角声通雁塞，关寒马色上龙堆。
故园望断江村里，愁说梅花细细开。[m
%
[0;32m 《鹧鸪天·杨柳东塘细水流》[m
[0;31m朝代：清代[m
[0;33m作者：蒋春霖[m
[0;37m杨柳东塘细水流，红窗睡起唤晴鸠。屏间山压眉心翠，镜里波生鬓角秋。
临玉管，试琼瓯，醒时题恨醉时休。明朝花落归鸿尽，细雨春寒闭小楼。[m
%
[0;32m 《桂殿秋·思往事》[m
[0;31m朝代：清代[m
[0;33m作者：朱彝尊[m
[0;37m思往事，渡江干，青蛾低映越山看。共眠一舸听秋雨，小簟轻衾各自寒。[m
%
[0;32m 《狱中杂记》[m
[0;31m朝代：清代[m
[0;33m作者：方苞[m
[0;37m　　康熙五十一年三月，余在刑部狱，见死而由窦出者，日四三人。有洪洞令杜君者，作而言曰：“此疫作也。今天时顺正，死者尚稀，往岁多至日数十人。”余叩所以。杜君曰：“是疾易传染，遘者虽戚属不敢同卧起。而狱中为老监者四，监五室，禁卒居中央，牖其前以通明，屋极有窗以达气。旁四室则无之，而系囚常二百余。每薄暮下管键，矢溺皆闭其中，与饮食之气相薄，又隆冬，贫者席地而卧，春气动，鲜不疫矣。狱中成法，质明启钥，方夜中，生人与死者并踵顶而卧，无可旋避，此所以染者众也。又可怪者，大盗积贼，杀人重囚，气杰旺，染此者十不一二，或随有瘳，其骈死，皆轻系及牵连佐证法所不及者。”余曰：“京师有京兆狱，有五城御史司坊，何故刑部系囚之多至此？”杜君曰：“迩年狱讼，情稍重，京兆、五城即不敢专决；又九门提督所访缉纠诘，皆归刑部；而十四司正副郎好事者及书吏、狱官、禁卒，皆利系者之多，少有连，必多方钩致。苟入狱，不问罪之有无，必械手足，置老监，俾困苦不可忍，然后导以取保，出居于外，量其家之所有以为剂，而官与吏剖分焉。中家以上，皆竭资取保；其次‘求脱械居监外板屋，费亦数十金；惟极贫无依，则械系不稍宽，为标准以警其余。或同系，情罪重者，反出在外，而轻者、无罪者罹其毒。积忧愤，寝食违节，及病，又无医药，故往往至死。”余伏见圣上好生之德，同于往圣。每质狱词，必于死中求其生，而无辜者乃至此。傥仁人君子为上昌言：除死刑及发塞外重犯，其轻系及牵连未结正者，别置一所以羁之，手足毋械。所全活可数计哉？或曰：“狱旧有室五，名曰现监，讼而未结正者居之。傥举旧典，可小补也。杜君曰：“上推恩，凡职官居板屋。今贫者转系老监，而大盗有居板屋者。此中可细诘哉！不若别置一所，为拔本塞源之道也。”余同系朱翁、余生及在狱同官僧某，遘疫死，皆不应重罚。又某氏以不孝讼其子，左右邻械系入老监，号呼达旦。余感焉，以杜君言泛讯之，众言同，于是乎书。
　　凡死刑狱上，行刑者先俟于门外，使其党入索财物，名曰“斯罗”。富者就其戚属，贫则面语之。其极刑，曰：“顺我，即先刺心；否则，四肢解尽，心犹不死。”其绞缢，曰：“顺我，始缢即气绝；否则，三缢加别械，然后得死。”唯大辟无可要，然犹质其首。用此，富者赂数十百金，贫亦罄衣装；绝无有者，则治之如所言。主缚者亦然，不如所欲，缚时即先折筋骨。每岁大决，勾者十四三，留者十六七，皆缚至西市待命。其伤于缚者，即幸留，病数月乃瘳，或竟成痼疾。余尝就老胥而问焉：“彼于刑者、缚者，非相仇也，期有得耳；果无有，终亦稍宽之，非仁术乎？”曰：“是立法以警其余，且惩后也；不如此，则人有幸心。”主梏扑者亦然。余同逮以木讯者三人：一人予三十金，骨微伤，病间月；一人倍之，伤肤，兼旬愈；一人六倍，即夕行步如平常。或叩之曰：“罪人有无不均，既各有得，何必更以多寡为差？”曰：“无差，谁为多与者？”孟子曰：“术不可不慎。”信夫！
　　部中老胥，家藏伪章，文书下行直省，多潜易之，增减要语，奉行者莫辨也。其上闻及移关诸部，犹未敢然。功令：大盗未杀人及他犯同谋多人者，止主谋一二人立决；余经秋审皆减等发配。狱词上，中有立决者，行刑人先俟于门外。命下，遂缚以出，不羁晷刻。有某姓兄弟以把持公仓，法应立决，狱具矣，胥某谓曰：“予我千金，吾生若。”叩其术，曰：“是无难，别具本章，狱词无易，取案末独身无亲戚者二人易汝名，俟封奏时潜易之而已。”其同事者曰：“是可欺死者，而不能欺主谳者，倘复请之，吾辈无生理矣。”胥某笑曰：“复请之，吾辈无生理，而主谳者亦各罢去。彼不能以二人之命易其官，则吾辈终无死道也。”竟行之，案末二人立决。主者口呿舌挢，终不敢诘。余在狱，犹见某姓，狱中人群指曰：“是以某某易其首者。”胥某一夕暴卒，众皆以为冥谪云。
　　凡杀人，狱词无谋、故者，经秋审入矜疑，即免死。吏因以巧法。有郭四者，凡四杀人，复以矜疑减等，随遇赦。将出，日与其徒置酒酣歌达曙。或叩以往事，一一详述之，意色扬扬，若自矜诩。噫！渫恶吏忍于鬻狱，无责也；而道之不明，良吏亦多以脱人于死为功，而不求其情，其枉民也亦甚矣哉！
　　奸民久于狱，与胥卒表里，颇有奇羡。山阴李姓以杀人系狱，每岁致数百金。康熙四十八年，以赦出。居数月，漠然无所事。其乡人有杀人者，因代承之。盖以律非故杀，必久系，终无死法也。五十一年，复援赦减等谪戍，叹曰：“吾不得复入此矣！”故例：谪戍者移顺天府羁候。时方冬停遣，李具状求在狱候春发遣，至再三，不得所请，怅然而出。[m
%
[0;32m 《题画梅》[m
[0;31m朝代：清代[m
[0;33m作者：李方膺[m
[0;37m挥毫落纸墨痕新，几点梅花最可人。
愿借天风吹得远，家家门巷尽成春。[m
%
[0;32m 《清平乐·孤花片叶》[m
[0;31m朝代：清代[m
[0;33m作者：纳兰性德[m
[0;37m孤花片叶，断送清秋节。寂寂绣屏香篆灭，暗里朱颜消歇。
谁怜散髻吹笙，天涯芳草关情。懊恼隔帘幽梦，半床花月纵横。[m
%
[0;32m 《永遇乐·舟中感旧》[m
[0;31m朝代：清代[m
[0;33m作者：徐灿[m
[0;37m无恙桃花，依然燕子，春景多别。前度刘郎，重来江令，往事何堪说。逝水残阳，龙归剑杳，多少英雄泪血。千古恨，河山如许，豪华一瞬抛撇。
白玉楼前，黄金台畔，夜夜只留明月。休笑垂杨，而今金尽，秾李还消歇。世事流云，人生飞絮，都付断猿悲咽。西山在，愁容惨黛，如共人凄切。[m
%
[0;32m 《清平乐·夜饮友人别馆，听年少弹三弦。》[m
[0;31m朝代：清代[m
[0;33m作者：陈维崧[m
[0;37m帘前雨罢，一阵凄凉话。
城上老乌啼哑哑，街鼓已经三打。
漫劳醉墨纱笼，且娱别馆歌钟。
怪底烛花怒裂，小楼吼起霜风。[m
%
[0;32m 《如梦令·紫黯红愁无绪》[m
[0;31m朝代：清代[m
[0;33m作者：龚自珍[m
[0;37m紫黯红愁无绪，日暮春归甚处？春更不回头，撇下一天浓絮。春住!春住!黦了人家庭宇。[m
%
[0;32m 《鹧鸪天·祖国沉沦感不禁》[m
[0;31m朝代：清代[m
[0;33m作者：秋瑾[m
[0;37m祖国沉沦感不禁，闲来海外觅知音。
金瓯已缺总须补，为国牺牲敢惜身！
嗟险阻，叹飘零。关山万里作雄行。
休言女子非英物，夜夜龙泉壁上鸣。[m
%
[0;32m 《度仙霞关题天雨庵壁》[m
[0;31m朝代：清代[m
[0;33m作者：查慎行[m
[0;37m虎啸猿啼万壑哀，北风吹雨过山来。
人从井底盘旋上，天向关门豁达开。
地险昔曾当剧贼，时平谁敢说雄才？
煎茶好领闲僧意，知是芒鞋到几回！[m
%
[0;32m 《马嵬》[m
[0;31m朝代：清代[m
[0;33m作者：袁枚[m
[0;37m莫唱当年长恨歌，人间亦自有银河。
石壕村里夫妻别，泪比长生殿上多。[m
%
[0;32m 《西桥柳色》[m
[0;31m朝代：清代[m
[0;33m作者：许德溥[m
[0;37m渠畔龙宫枕大堤，春风夹岸柳梢齐。
羊肠白道穿云出，雁齿红桥亚水低。
沽酒清阴时系马，招凉短槛几留题。
更添蜡屐游山兴，为问平湖西复西。[m
%
[0;32m 《点绛唇·春眺》[m
[0;31m朝代：清代[m
[0;33m作者：凌廷堪[m
[0;37m青粉墙西，紫骢嘶过垂杨道。画楼春早，一树桃花笑。
前梦迷离，人远波声小。年时到，越溪云杳，风雨连天草。[m
%
[0;32m 《题画兰》[m
[0;31m朝代：清代[m
[0;33m作者：郑燮[m
[0;37m身在千山顶上头，突岩深缝妙香稠。
非无脚下浮云闹，来不相知去不留。[m
%
[0;32m 《长相思·以书寄西泠诸友即题其后》[m
[0;31m朝代：清代[m
[0;33m作者：吴锡麒[m
[0;37m说相思，问相思，枫落吴江雁去迟。天寒二九时。
怨谁知？梦谁知？可有梅花寄一枝？雪来翠羽飞。[m
%
[0;32m 《浣溪沙·从石楼石壁往来邓尉山中》[m
[0;31m朝代：清代[m
[0;33m作者：郑文焯[m
[0;37m一半黄梅杂雨晴，虚岚浮翠带湖明，闲云高鸟共身轻。
山果打头休论价，野花盈手不知名，烟峦直是画中行。[m
%
[0;32m 《晴》[m
[0;31m朝代：清代[m
[0;33m作者：杜濬[m
[0;37m海角收残雨，楼前散夕阳。
行吟原草泽，醉卧即沙场。
骑马人如戏，呼鹰俗故狂。
白头苏属国，只合看牛羊！[m
%
[0;32m 《水龙吟·题文姬图》[m
[0;31m朝代：清代[m
[0;33m作者：纳兰性德[m
[0;37m须知名士倾城，一般易到伤心处。柯亭响绝，四弦才断，恶风吹去。万里他乡，非生非死，此身良苦。对黄沙白草，呜呜卷叶，平生恨、从头谱。
应是瑶台伴侣，只多了、毡裘夫妇。严寒觱篥，几行乡泪，应声如雨。尺幅重披，玉颜千载，依然无主。怪人间厚福，天公尽付，痴儿騃女。[m
%
[0;32m 《香菱咏月·其一》[m
[0;31m朝代：清代[m
[0;33m作者：曹雪芹[m
[0;37m月挂中天夜色寒，清光皎皎影团团。诗人助兴常思玩，野客添愁不忍观。
翡翠楼边悬玉镜，珍珠帘外挂冰盘。良宵何用烧银烛，晴彩辉煌映画栏。[m
%
[0;32m 《夏初临·本意》[m
[0;31m朝代：清代[m
[0;33m作者：陈维崧[m
[0;37m中酒心情，拆绵肘节，瞢腾刚送春归。
一亩池塘，绿荫浓触帘衣。
柳花搅乱晴晖。
更画梁、玉翦交飞。
贩茶船重，挑笋人忙，山市成围。
蓦然却想，三十年前，铜驼恨积，金谷人稀。
划残竹粉，旧愁写向阑西。
惆怅移时。
镇无聊、掐损蔷薇。
许谁知？
细柳新蒲，都付鹃啼。[m
%
[0;32m 《潍县署中寄舍弟墨第一书》[m
[0;31m朝代：清代[m
[0;33m作者：郑燮[m
[0;37m　　读书以过目成诵为能，最是不济事。
　　眼中了了，心下匆匆，方寸无多，往来应接不暇，如看场中美色，一眼即过，与我何与也？千古过目成诵，孰有如孔子者乎？读《易》至韦编三绝，不知翻阅过几千百遍来，微言精义，愈探愈出，愈研愈入，愈往而不知其所穷。虽生知安行之圣，不废困勉下学之功也。东坡读书不用两遍，然其在翰林读《阿房宫赋》至四鼓，老吏苦之，坡洒然不倦。岂以一过即记，遂了其事乎！惟虞世南、张睢阳、张方平，平生书不再读，迄无佳文。
　　且过辄成诵，又有无所不诵之陋。即如《史记》百三十篇中，以《项羽本纪》为最，而《项羽本纪》中，又以巨鹿之战、鸿门之宴、垓下之会为最。反覆诵观，可欣可泣，在此数段耳。若一部《史记》，篇篇都读，字字都记，岂非没分晓的钝汉！更有小说家言，各种传奇恶曲，及打油诗词，亦复寓目不忘，如破烂厨柜，臭油坏酱悉贮其中，其龌龊亦耐不得。[m
%
[0;32m 《春不雨》[m
[0;31m朝代：清代[m
[0;33m作者：王士祯[m
[0;37m西亭石竹新作芽，游丝已罥樱桃花。
鸣鸠乳燕春欲晚，杖藜时复话田家。
田家父老向我说，“谷雨久过三月节。
春田龟坼苗不滋，犹赖立春三日雪。”
我闻此语重叹息，瘠土年年事耕织。
暮闻穷巷叱牛归，晓见公家催赋入。
去年旸雨幸无愆，稍稍三农获晏食。
春来谷赋复伤农，不见饥鸟啄余粒。
即今土亢不可耕，布谷飞飞朝暮鸣。
舂莩作饭藜作羹，吁嗟荆益方用兵。[m
%
[0;32m 《采桑子·当时错》[m
[0;31m朝代：清代[m
[0;33m作者：纳兰性德[m
[0;37m而今才道当时错，心绪凄迷。红泪偷垂，满眼春风百事非。
情知此后来无计，强说欢期。一别如斯，落尽梨花月又西。[m
%
[0;32m 《于中好·独背残阳上小楼》[m
[0;31m朝代：清代[m
[0;33m作者：纳兰性德[m
[0;37m独背残阳上小楼，谁家玉笛韵偏幽。一行白雁遥天暮，几点黄花满地秋。
惊节序，叹沉浮，秾华如梦水东流。人间所事堪惆怅，莫向横塘问旧游。[m
%
[0;32m 《来青轩》[m
[0;31m朝代：清代[m
[0;33m作者：朱彝尊[m
[0;37m天书稠叠此山亭，往事犹传翠辇经。
莫倚危栏频北望，十三陵树几曾青？[m
%
[0;32m 《香菱咏月·其三》[m
[0;31m朝代：清代[m
[0;33m作者：曹雪芹[m
[0;37m精华欲掩料应难，影自娟娟魄自寒。一片砧敲千里白，半轮鸡唱五更残。
绿蓑江上秋闻笛，红袖楼头夜倚栏。博得嫦娥应借问，缘何不使永团圆。[m
%
[0;32m 《晓过鸳湖》[m
[0;31m朝代：清代[m
[0;33m作者：查慎行[m
[0;37m晓风催我挂帆行，绿涨春芜岸欲平。
长水塘南三日雨，菜花香过秀州城。[m
%
[0;32m 《丑奴儿慢·春日》[m
[0;31m朝代：清代[m
[0;33m作者：黄景仁[m
[0;37m日日登楼，一日换一番春色，者似卷如流春日，谁道迟迟？
一片野风吹草，草背白烟飞。
颓墙左侧，小桃放了，没个人知。
徘徊花下，分明记得，三五年时。
是何人。
挑将竹泪，黏上空枝。
请试低头，影儿憔悴浸春池。
此间深处，是伊归路，莫惹相思。[m
%
[0;32m 《浪淘沙·夜雨做成秋》[m
[0;31m朝代：清代[m
[0;33m作者：纳兰性德[m
[0;37m夜雨做成秋，恰上心头。教他珍重护风流。端的为谁添病也，更为谁羞。
密意未曾休，密愿难酬。珠帘四卷月当楼。暗忆欢期真似梦，梦也须留。[m
%
[0;32m 《贾人食言》[m
[0;31m朝代：清代[m
[0;33m作者：邹弢[m
[0;37m　　济阴之贾人，渡河而亡其舟，栖于浮苴之上，号呼救命。有渔者以舟往救之。未至，贾人曰："我富者也，能救我，予尔百金！"渔者载而登陆，则予十金。渔者曰："向许百金而今但予十金？"贾人勃然作色曰："若渔者也，一日捕鱼能获几何？而骤得十金犹为不足乎？"渔者黯然而退。他日，贾人浮吕梁而下，舟薄于石，又覆，而渔者在焉。或曰："何以不就？"渔者曰："是许金而不酬者也！"未久，贾人没。[m
%
[0;32m 《南乡子·戊申秋隽喜晤故人》[m
[0;31m朝代：清代[m
[0;33m作者：高鹗[m
[0;37m甘露洒瑶池，洗出新妆换旧姿。今日方教花并蒂，迟迟，终是莲台大士慈。
明月照相思，也得姮娥念我痴。同到花前携手拜，孜孜，谢了杨枝谢桂枝。[m
%
[0;32m 《刘墉行书送蔡明远叙轴》[m
[0;31m朝代：清代[m
[0;33m作者：刘墉[m
[0;37m既奉命于秦淮之上，又随我于邗沟之东，追攀不疲，以至邵伯南埭，始终之际，良有可称。送蔡明远叙。乙未冬日临。石菴居士。[m
%
[0;32m 《山村即目》[m
[0;31m朝代：清代[m
[0;33m作者：丘逢甲[m
[0;37m一角西峰夕照中，断云东岭雨蒙蒙。
林枫欲老柿将熟，秋在万山深处红。[m
%
[0;32m 《临江仙·客睡厌听深夜雨》[m
[0;31m朝代：清代[m
[0;33m作者：吴翌凤[m
[0;37m客睡厌听深夜雨，潇潇彻夜偏闻。晨红太早鸟喧群。霁痕才着树，山意未离云。
梅粉堆阶慵不扫，等闲过却初春。谢桥新涨碧粼粼。茜衫毡笠子，已有听泉人。[m
%
[0;32m 《浪淘沙·望海》[m
[0;31m朝代：清代[m
[0;33m作者：纳兰性德[m
[0;37m蜃阙半模糊，踏浪惊呼。任将蠡测笑江湖。沐日光华还浴月，我欲乘桴。
钓得六鳖无。竿拂珊瑚。桑田清浅问麻姑。水气浮天天接水，那是蓬壶。[m
%
[0;32m 《卖花声·立春》[m
[0;31m朝代：清代[m
[0;33m作者：黄景仁[m
[0;37m独饮对辛盘，愁上眉弯。
楼窗今夜且休关。
前度落红流到海，燕子衔还。
书贴更簪欢，旧例都删。
到时风雪满千山。
年去年来常不老，春比人顽。[m
%
[0;32m 《咏史》[m
[0;31m朝代：清代[m
[0;33m作者：龚自珍[m
[0;37m金粉东南十五州，万重恩怨属名流。
牢盆狎客操全算，团扇才人踞上游。
避席畏闻文字狱，著书都为稻粱谋。
田横五百人安在，难道归来尽列侯？[m
%
[0;32m 《咏新竹》[m
[0;31m朝代：清代[m
[0;33m作者：际智[m
[0;37m此君志欲擎天碧，耸出云头高百尺。
只恐年深化作龙，一朝飞去不留迹。[m
%
[0;32m 《楼雨》[m
[0;31m朝代：清代[m
[0;33m作者：杜濬[m
[0;37m晓雨天沾草，萧萧牧马群。
鼓鼙喧绝檄，部落拥将军。
仆病炊无木，悭僧屐不分。
儿童生故晚，正诵美新文。[m
%
[0;32m 《西郊落花歌》[m
[0;31m朝代：清代[m
[0;33m作者：龚自珍[m
[0;37m西郊落花天下奇，古人但赋伤春诗。
西郊车马一朝尽，定庵先生沽酒来赏之。
先生探春人不觉，先生送春人又嗤。
呼朋亦得三四子，出城失色神皆痴。
如钱塘潮夜澎湃，如昆阳战晨披靡；
如八万四千天女洗脸罢，齐向此地倾胭脂。
奇龙怪凤爱漂泊，琴高之鲤何反欲上天为？
玉皇宫中空若洗，三十六界无一青蛾眉。
又如先生平生之忧患，恍惚怪诞百出无穷期。
先生读书尽三藏，最喜维摩卷里多清词。
又闻净土落花深四寸，瞑目观赏尤神驰。
西方净国未可到，下笔绮语何漓漓！
安得树有不尽之花更雨新好者，三百六十日长是落花时。[m
%
[0;32m 《荷叶杯·五月南塘水满》[m
[0;31m朝代：清代[m
[0;33m作者：毛奇龄[m
[0;37m五月南塘水满，吹断，鲤鱼风。小娘停棹濯纤指，水底，见花红。[m
%
[0;32m 《浣溪沙·舟泊东流》[m
[0;31m朝代：清代[m
[0;33m作者：薛时雨[m
[0;37m一幅云蓝一叶舟，隔江山色镜中收。夕阳芳草满汀洲。客里莺花繁似锦，春来情思腻于油。兰桡扶梦驻东流。[m
%
[0;32m 《木兰词·拟古决绝词柬友》[m
[0;31m朝代：清代[m
[0;33m作者：纳兰性德[m
[0;37m人生若只如初见，何事秋风悲画扇。
等闲变却故人心，却道故人心易变。(一作：却道故心人易变)
骊山语罢清宵半，泪雨霖铃终不怨。(一作：泪雨零 / 夜雨霖)
何如薄幸锦衣郎，比翼连枝当日愿。[m
%
[0;32m 《菩萨蛮·阑风伏雨催寒食》[m
[0;31m朝代：清代[m
[0;33m作者：纳兰性德[m
[0;37m阑风伏雨催寒食，樱桃一夜花狼藉。刚与病相宜，锁窗薰绣衣。
画眉烦女伴，央及流莺唤。半晌试开奁，娇多直自嫌。[m
%
[0;32m 《生查子·鞭影落春堤》[m
[0;31m朝代：清代[m
[0;33m作者：纳兰性德[m
[0;37m鞭影落春堤，绿锦鄣泥卷。脉脉逗菱丝，嫩水吴姬眼。
啮膝带香归，谁整樱桃宴。蜡泪恼东风，旧垒眠新燕。[m
%
[0;32m 《阮郎归·杏花疏雨洒香堤》[m
[0;31m朝代：清代[m
[0;33m作者：佟世南[m
[0;37m杏花疏雨洒香堤，高楼帘幕垂。远山映水夕阳低，春愁压翠眉。
芳草句，碧云辞，低徊闲自思。流莺枝上不曾啼，知君肠断时。[m

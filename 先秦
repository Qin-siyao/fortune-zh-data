[0;32m 《夏人歌》[m
[0;31m朝代：先秦[m
[0;33m作者：佚名[m
[0;37m江水沛兮。
舟楫败兮。
我王废兮。
趣归于薄。
薄亦大兮。
四牡跷兮。
六辔沃兮。
去不善而从善。
何不乐兮。[m
%
[0;32m 《祷雨辞》[m
[0;31m朝代：先秦[m
[0;33m作者：佚名[m
[0;37m政不节与。
使民疾与。
何以不雨至斯极也。
宫室崇与。
妇谒盛与。
何以不雨至斯极也。
苞苴行与。
谗夫兴与。
何以不雨至斯极也。[m
%
[0;32m 《式微》[m
[0;31m朝代：先秦[m
[0;33m作者：佚名[m
[0;37m式微，式微，胡不归？微君之故，胡为乎中露！
式微，式微，胡不归？微君之躬，胡为乎泥中！[m
%
[0;32m 《东山》[m
[0;31m朝代：先秦[m
[0;33m作者：佚名[m
[0;37m我徂东山，慆慆不归。我来自东，零雨其濛。我东曰归，我心西悲。制彼裳衣，勿士行枚。蜎々者蠋，烝在桑野。敦彼独宿，亦在车下。
我徂东山，慆慆不归。我来自东，零雨其濛。果臝之实，亦施于宇。伊威在室，蠨蛸在户。町畽鹿场，熠耀宵行。不可畏也，伊可怀也。
我徂东山，慆慆不归。我来自东，零雨其濛。鹳鸣于垤，妇叹于室。洒扫穹窒，我征聿至。有敦瓜苦，烝在栗薪。自我不见，于今三年。
我徂东山，慆慆不归。我来自东，零雨其濛。仓庚于飞，熠耀其羽。之子于归，皇驳其马。亲结其缡，九十其仪。其新孔嘉，其旧如之何？[m
%
[0;32m 《敝笱》[m
[0;31m朝代：先秦[m
[0;33m作者：佚名[m
[0;37m敝笱在梁，其鱼鲂鳏。齐子归止，其从如云。
敝笱在梁，其鱼鲂鱮。齐子归止，其从如雨。
敝笱在梁，其鱼唯唯。齐子归止，其从如水。[m
%
[0;32m 《三秦民谣》[m
[0;31m朝代：先秦[m
[0;33m作者：佚名[m
[0;37m武功太白，去天三百。
孤云两角，去天一握。
山水险阻，黄金子午。
蛇盘鸟栊，势与天通。[m
%
[0;32m 《女曰鸡鸣》[m
[0;31m朝代：先秦[m
[0;33m作者：佚名[m
[0;37m女曰鸡鸣，士曰昧旦。子兴视夜，明星有烂。将翱将翔，弋凫与雁。
弋言加之，与子宜之。宜言饮酒，与子偕老。琴瑟在御，莫不静好。
知子之来之，杂佩以赠之。知子之顺之，杂佩以问之。知子之好之，杂佩以报之。[m
%
[0;32m 《何人斯》[m
[0;31m朝代：先秦[m
[0;33m作者：佚名[m
[0;37m彼何人斯？其心孔艰。胡逝我梁，不入我门？伊谁云从？维暴之云。
二人从行，谁为此祸？胡逝我梁，不入唁我？始者不如今，云不我可
彼何人斯？胡逝我陈？我闻其声，不见其身。不愧于人？不畏于天？
彼何人斯？其为飘风。胡不自北？胡不自南？胡逝我梁？絺搅我心。
尔之安行，亦不遑舍。尔之亟行，遑脂尔车。壹者之来，云何其盱。
尔还而入，我心易也。还而不入，否难知也。壹者之来，俾我絺也。
伯氏吹埙，仲氏吹篪。及尔如贯，谅不我郑出此三物，以诅尔斯。
为鬼为蜮，则不可得。有靦面目，视人罔极。作此好歌，以极反侧。[m
%
[0;32m 《祠田辞》[m
[0;31m朝代：先秦[m
[0;33m作者：佚名[m
[0;37m荷此长耜。
耕彼南亩。
四海俱有。[m
%
[0;32m 《匪风》[m
[0;31m朝代：先秦[m
[0;33m作者：佚名[m
[0;37m匪风发兮，匪车偈兮。顾瞻周道，中心怛兮。
匪风飘兮，匪车嘌兮。顾瞻周道，中心吊兮。
谁能亨鱼？溉之釜鬵。谁将西归？怀之好音。[m
%
[0;32m 《襄王不许请隧》[m
[0;31m朝代：先秦[m
[0;33m作者：佚名[m
[0;37m　　晋文公既定襄王于郏，王劳之以地，辞，请隧焉。王弗许，曰：“昔我先王之有天下也，规方千里，以为甸服，以供上帝山川百神之祀，以备百姓兆民之用，以待不庭、不虞之患。其馀，以均分公、侯、伯、子、男，使各有宁宇，以顺及天地，无逢其灾害。先王岂有赖焉？内官不过九御，外官不过九品，足以供给神祇而已，岂敢厌纵其耳目心腹，以乱百度？亦唯是死生之服物采章，以临长百姓而轻重布之，王何异之有？”
　　“今天降祸灾於周室，余一人仅亦守府，又不佞以勤叔父，而班先王之大物以赏私德，其叔父实应且憎，以非余一人，余一人岂敢有爱也？先民有言曰：‘改玉改行。’叔父若能光裕大德，更姓改物，以创制天下，自显庸也，而缩取备物，以镇抚百姓，余一人其流辟於裔土，何辞之有与？若犹是姬姓也，尚将列为公侯，以复先王之职，大物其未可改也。叔父其茂昭明德，物将自至，余何敢以私劳变前之大章，以忝天下，其若先王与百姓何？何政令之为也？若不然，叔父有地而隧焉，余安能知之？”
　　文公遂不敢请，受地而还。[m
%
[0;32m 《徐人歌》[m
[0;31m朝代：先秦[m
[0;33m作者：佚名[m
[0;37m延陵季子兮不忘故。
脱千金之剑带丘墓。[m
%
[0;32m 《龙蛇歌》[m
[0;31m朝代：先秦[m
[0;33m作者：佚名[m
[0;37m有龙于飞。
周遍天下。
五蛇从之。
为之承辅。
龙返其乡。
得其处所。
四蛇从之。
得其雨露。
一蛇羞之。
槁死于中野。[m
%
[0;32m 《诗经·羔裘》[m
[0;31m朝代：先秦[m
[0;33m作者：佚名[m
[0;37m羔裘豹祛，自我人居居。岂无他人？维子之故。
羔裘豹褎，自我人究究。岂无他人？维子之好。[m
%
[0;32m 《葛屦》[m
[0;31m朝代：先秦[m
[0;33m作者：佚名[m
[0;37m纠纠葛屦，可以履霜？掺掺女手，可以缝裳？要之襋之，好人服之。
好人提提，宛然左辟，佩其象揥。维是褊心，是以为刺。[m
%
[0;32m 《园有桃》[m
[0;31m朝代：先秦[m
[0;33m作者：佚名[m
[0;37m园有桃，其实之肴。心之忧矣，我歌且谣。不知我者，谓我士也骄。彼人是哉，子曰何其？心之忧矣，其谁知之？其谁知之，盖亦勿思！
园有棘，其实之食。心之忧矣，聊以行国。不知我者，谓我士也罔极。彼人是哉，子曰何其？心之忧矣，其谁知之？其谁知之，盖亦勿思！[m
%
[0;32m 《韩奕》[m
[0;31m朝代：先秦[m
[0;33m作者：佚名[m
[0;37m奕奕梁山，维禹甸之，有倬其道。
韩侯受命，王亲命之，缵戎祖考，无废朕命。
夙夜匪解，虔共尔位，朕命不易。
榦不庭方，以佐戎辟。
四牡奕奕，孔修且张。
韩侯入觐，以其介圭，入觐于王。
王锡韩侯，淑旂绥章，簟茀错衡。
玄衮齿舄，钩膺镂钖，鞹鞃浅幭，鞗革金厄。
韩侯出祖，出宿于屠，显父饯之，清酒百壶。
其肴维何，炰鳖鲜鱼，其蔌维何，维笋及蒲。
其赠维何，乘马路车，笾豆有且，侯氏燕胥。
韩侯取妻，汾王之甥，蹶父之子。
韩侯迎止，于蹶之里。
百两彭彭，八鸾镪镪，不显其光。
诸娣从之，祁祁如云，韩侯顾之，烂其盈门。
蹶父孔武，靡国不到，为韩姞相攸，莫如韩乐。
韩乐韩土，川泽訏訏，鲂鱮甫甫，麀鹿噳噳。
有熊有罴，有猫有虎，庆既令居，韩姞燕誉。
溥彼韩城，燕师所完，以先祖受命，因时百蛮。
王锡韩侯，其追其貊，奄受北国，因以其伯。
实墉实壑，实亩实籍，献其貔皮，赤豹黄罴。[m
%
[0;32m 《九辩》[m
[0;31m朝代：先秦[m
[0;33m作者：宋玉[m
[0;37m悲哉，秋之为气也！
萧瑟兮草木摇落而变衰。
憭栗兮若在远行，登山临水兮送将归。
泬漻兮天高而气清，寂寥兮收潦而水清。
憯悽增欷兮，薄寒之中人，
怆怳懭悢兮，去故而就新。
坎廪兮贫士失职而志不平，
廓落兮羁旅而无友生，
惆怅兮而私自怜！
燕翩翩其辞归兮，蝉寂漠而无声。
雁廱廱而南游兮，鹍鸡啁哳而悲鸣。
独申旦而不寐兮，哀蟋蟀之宵征。
时亹亹而过中兮，蹇淹留而无成。
悲忧穷戚兮独处廓，有美一人兮心不绎。
去乡离家兮来远客，超逍遥兮今焉薄！
专思君兮不可化，君不知兮可奈何！
蓄怨兮积思，心烦憺兮忘食事。
原一见兮道余意，君之心兮与余异。
车既驾兮朅而归，不得见兮心伤悲。
倚结軨兮长太息，涕潺湲兮下霑轼。
忼慨绝兮不得，中瞀乱兮迷惑。
私自怜兮何极？心怦怦兮谅直。
皇天平分四时兮，窃独悲此凛秋。
白露既下百草兮，奄离披此梧楸。
去白日之昭昭兮，袭长夜之悠悠。
离芳蔼之方壮兮，余萎约而悲愁。
秋既先戒以白露兮，冬又申之以严霜。
收恢台之孟夏兮，然欿傺而沉藏。
叶菸邑而无色兮，枝烦挐而交横。
颜淫溢而将罢兮，柯仿佛而萎黄。
萷櫹椮之可哀兮，形销铄而瘀伤。
惟其纷糅而将落兮，恨其失时而无当。
揽騑辔而下节兮，聊逍遥以相佯。
岁忽忽而遒尽兮，恐余寿之弗将。
悼余生之不时兮，逢此世之俇攘。
澹容与而独倚兮，蟋蟀鸣此西堂。
心怵惕而震荡兮，何所忧之多方。
卬明月而太息兮，步列星而极明。
窃悲夫蕙华之曾敷兮，纷旖旎乎都房。
何曾华之无实兮，从风雨而飞飏！
以为君独服此蕙兮，羌无以异于众芳。
闵奇思之不通兮，将去君而高翔。
心闵怜之惨悽兮，愿一见而有明。
重无怨而生离兮，中结轸而增伤。
岂不郁陶而思君兮？君之门以九重！
猛犬狺狺而迎吠兮，关梁闭而不通。
皇天淫溢而秋霖兮，后土何时而得漧？
塊独守此无泽兮，仰浮云而永叹！
何时俗之工巧兮？背绳墨而改错！
郤骐骥而不乘兮，策驽骀而取路。
当世岂无骐骥兮，诚莫之能善御。
见执辔者非其人兮，故駶跳而远去。
凫雁皆唼夫梁藻兮，凤愈飘翔而高举。
圜凿而方枘兮，吾固知其鉏铻而难入。
众鸟皆有所登棲兮，凤独遑遑而无所集。
原衔枚而无言兮，尝被君之渥洽。
太公九十乃显荣兮，诚未遇其匹合。
谓骐骥兮安归？谓凤皇兮安棲？
变古易俗兮世衰，今之相者兮举肥。
骐骥伏匿而不见兮，凤皇高飞而不下。
鸟兽犹知怀德兮，何云贤士之不处？
骥不骤进而求服兮，凤亦不贪餧而妄食。
君弃远而不察兮，虽原忠其焉得？
欲寂漠而绝端兮，窃不敢忘初之厚德。
独悲愁其伤人兮，冯郁郁其何极？
霜露惨悽而交下兮，心尚幸其弗济。
霰雪雰糅其增加兮，乃知遭命之将至。
原徼幸而有待兮，泊莽莽与野草同死。
原自往而径游兮，路壅绝而不通。
欲循道而平驱兮，又未知其所从。
然中路而迷惑兮，自压桉而学诵。
性愚陋以褊浅兮，信未达乎从容。
窃美申包胥之气盛兮，恐时世之不固。
何时俗之工巧兮？灭规矩而改凿！
独耿介而不随兮，原慕先圣之遗教。
处浊世而显荣兮，非余心之所乐。
与其无义而有名兮，宁穷处而守高。
食不媮而为饱兮，衣不苟而为温。
窃慕诗人之遗风兮，原讬志乎素餐。
蹇充倔而无端兮，泊莽莽而无垠。
无衣裘以御冬兮，恐溘死不得见乎阳春。
靓杪秋之遥夜兮，心缭悷而有哀。
春秋逴逴而日高兮，然惆怅而自悲。
四时递来而卒岁兮，阴阳不可与俪偕。
白日晼晚其将入兮，明月销铄而减毁。
岁忽忽而遒尽兮，老冉冉而愈弛。
心摇悦而日幸兮，然怊怅而无冀。
中憯恻之悽怆兮，长太息而增欷。
年洋洋以日往兮，老嵺廓而无处。
事亹亹而觊进兮，蹇淹留而踌躇。
何氾滥之浮云兮？猋壅蔽此明月。
忠昭昭而原见兮，然霠曀而莫达。
原皓日之显行兮，云蒙蒙而蔽之。
窃不自聊而原忠兮，或黕点而汙之。
尧舜之抗行兮，瞭冥冥而薄天。
何险巇之嫉妒兮？被以不慈之伪名。
彼日月之照明兮，尚黯黮而有瑕。
何况一国之事兮，亦多端而胶加。
被荷裯之晏晏兮，然潢洋而不可带。
既骄美而伐武兮，负左右之耿介。
憎愠惀之修美兮，好夫人之慷慨。
众踥蹀而日进兮，美超远而逾迈。
农夫辍耕而容与兮，恐田野之芜秽。
事緜緜而多私兮，窃悼後之危败。
世雷同而炫曜兮，何毁誉之昧昧！
今修饰而窥镜兮，後尚可以竄藏。
愿寄言夫流星兮，羌倏忽而难当。
卒壅蔽此浮云，下暗漠而无光。
尧舜皆有所举任兮，故高枕而自适。
谅无怨于天下兮，心焉取此怵惕？
乘骐骥之浏浏兮，驭安用夫强策？
谅城郭之不足恃兮，虽重介之何益？
邅翼翼而无终兮，忳惛惛而愁约。
生天地之若过兮，功不成而无嶜。
原沉滞而不见兮，尚欲布名乎天下。
然潢洋而不遇兮，直怐愗而自苦。
莽洋洋而无极兮，忽翱翔之焉薄？
国有骥而不知乘兮，焉皇皇而更索？
宁戚讴于车下兮，桓公闻而知之。
无伯乐之相善兮，今谁使乎誉之？
罔流涕以聊虑兮，惟著意而得之。
纷纯纯之愿忠兮，妒被离而鄣之。
原赐不肖之躯而别离兮，放游志乎云中。
乘精气之抟抟兮，骛诸神之湛湛。
骖白霓之習習兮，历群灵之丰丰。
左硃雀之茇茇兮，右苍龙之躣躣。
属雷师之阗阗兮，通飞廉之衙衙。
前轻辌之锵锵兮，后辎乘之从从。
载云旗之委蛇兮，扈屯骑之容容。
计专专之不可化兮，原遂推而为臧。
赖皇天之厚德兮，还及君之无恙！[m
%
[0;32m 《鱼藻》[m
[0;31m朝代：先秦[m
[0;33m作者：佚名[m
[0;37m鱼在在藻，有颁其首。王在在镐，岂乐饮酒。
鱼在在藻，有莘其尾。王在在镐，饮酒乐岂。
鱼在在藻，依于其蒲。王在在镐，有那其居。[m
%
[0;32m 《臧僖伯谏观鱼》[m
[0;31m朝代：先秦[m
[0;33m作者：左丘明[m
[0;37m　　春，公将如棠观鱼者。臧僖伯谏曰：“凡物不足以讲大事，其材不足以备器用，则君不举焉。君将纳民于轨物者也。故讲事以度轨量，谓之‘轨’；取材以章物采，谓之‘物’。不轨不物，谓之乱政。乱政亟行，所以败也。故春蒐、夏苗、秋狝、冬狩，皆于农隙以讲事也。三年而治兵，入而振旅，归而饮至，以数军实。昭文章，明贵贱，辨等列，顺少长，习威仪也。鸟兽之肉不登于俎，皮革、齿牙、骨角、毛羽不登于器，则君不射，古之制也。若夫山林川泽之实，器用之资，皂隶之事，官司之守，非君所及也。”
　　公曰：“吾将略地焉。”遂往，陈鱼而观之。僖伯称疾不从。
　　书曰：“公矢鱼与棠。”非礼也，且言远地也。[m
%
[0;32m 《哀时命》[m
[0;31m朝代：先秦[m
[0;33m作者：庄忌[m
[0;37m哀时命之不及古人兮，夫何予生之不遘时！
往者不可扳援兮，徠者不可与期。
志憾恨而不逞兮，杼中情而属诗。
夜炯炯而不寐兮，怀隐忧而历兹。
心郁郁而无告兮，众孰可与深谋！
欿愁悴而委惰兮，老冉冉而逮之。
居处愁以隐约兮，志沉抑而不扬。
道壅塞而不通兮，江河广而无梁。
愿至昆仑之悬圃兮，采锺山之玉英。
揽瑶木之橝枝兮，望阆风之板桐。
弱水汩其为难兮，路中断而不通。
势不能凌波以径度兮，又无羽翼而高翔。
然隐悯而不达兮，独徙倚而彷徉。
怅惝罔以永思兮，心纡轸而增伤。
倚踌躇以淹留兮，日饥馑而绝粮。
廓抱景而独倚兮，超永思乎故乡。
廓落寂而无友兮，谁可与玩此遗芳？
白日晼晼其將入兮，哀余寿之弗将。
车既弊而马罢兮，蹇邅徊而不能行。
身既不容于浊世兮，不知进退之宜当。
冠崔嵬而切云兮，剑淋离而从横。
衣摄叶以储与兮，左袪挂于榑桑；
右衽拂于不周兮，六合不足以肆行。
上同凿枘于伏戏兮，下合矩矱于虞唐。
原尊节而式高兮，志犹卑夫禹汤。
虽知困其不改操兮，终不以邪枉害方。
世并举而好朋兮，壹斗斛而相量。
众比周以肩迫兮，贤者远而隐藏。
为凤皇作鹑笼兮，虽翕翅其不容。
灵皇其不寤知兮，焉陈词而效忠。
俗嫉妒而蔽贤兮，孰知余之从容？
愿舒志而抽冯兮，庸讵知其吉凶？
璋珪杂于甑窐兮，陇廉与孟娵同宫。
举世以为恆俗兮，固将愁苦而终穷。
幽独转而不寐兮，惟烦懑而盈匈。
魂眇眇而驰骋兮，心烦冤之忡忡。
志欿憾而不憺兮，路幽昧而甚难。
塊独守此曲隅兮，然欿切而永叹。
愁修夜而宛转兮，气涫沸其若波。
握剞劂而不用兮，操规矩而无所施。
骋骐骥于中庭兮，焉能极夫远道？
置援狖于棂槛兮，夫何以责其捷巧？
驷跛鳖而上山兮，吾固知其不能陞。
释管晏而任臧获兮，何权衡之能称？
箟簬杂于黀蒸兮，机蓬矢以射革。
负檐荷以丈尺兮，欲伸要而不可得。
外迫胁于机臂兮，上牵联于矰隿。
肩倾侧而不容兮，固陿腹而不得息。
务光自投于深渊兮，不获世之尘垢。
孰魁摧之可久兮，愿退身而穷处。
凿山楹而为室兮，下被衣于水渚。
雾露濛濛其晨降兮，云依斐而承宇。
虹霓纷其朝霞兮，夕淫淫而淋雨。
怊茫茫而无归兮，怅远望此旷野。
下垂钓于溪谷兮，上要求于仙者。
与赤松而结友兮，比王侨而为耦。
使枭杨先导兮，白虎为之前後。
浮云雾而入冥兮，骑白鹿而容与。
魂眐眐以寄独兮，汨徂往而不归。
处卓卓而日远兮，志浩荡而伤怀。
鸾凤翔于苍云兮，故矰缴而不能加。
蛟龙潜于旋渊兮，身不挂于罔罗。
知贪饵而近死兮，不如下游乎清波。
宁幽隐以远祸兮，孰侵辱之可为。
子胥死而成义兮，屈原沉于汨罗。
虽体解其不变兮，岂忠信之可化。
志怦怦而内直兮，履绳墨而不颇。
执权衡而无私兮，称轻重而不差。
摡尘垢之枉攘兮，除秽累而反真。
形体白而质素兮，中皎洁而淑清。
时猒饫而不用兮，且隐伏而远身。
聊窜端而匿迹兮，嗼寂默而无声。
独便悁而烦毒兮，焉发愤而筊抒。
时暧暧其将罢兮，遂闷叹而无名。
伯夷死于首阳兮，卒夭隐而不荣。
太公不遇文王兮，身至死而不得逞。
怀瑶象而佩琼兮，愿陈列而无正。
生天坠之若过兮，忽烂漫而无成。
邪气袭余之形体兮，疾憯怛而萌生。
原壹见阳春之白日兮，恐不终乎永年。[m
%
[0;32m 《史记引语》[m
[0;31m朝代：先秦[m
[0;33m作者：佚名[m
[0;37m狡兔死。
良狗烹。
高鸟尽。
良弓藏。
敌国破。
谋臣亡。[m
%
[0;32m 《曾子易箦》[m
[0;31m朝代：先秦[m
[0;33m作者：佚名[m
[0;37m　　曾子寝疾，病。乐正子春坐于床下，曾元、曾申坐于足，童子隅坐而执烛。童子曰：“华而睆，大夫之箦与？”子春曰：“止！”曾子闻之，瞿然曰：“呼！”曰：“华而睆，大夫之箦与？”曾子曰：“然。斯季孙之赐也，我未之能易也。元，起易箦。”曾元曰：“夫子之病革矣，不可以变。幸而至于旦，请敬易之。”曾子曰：“尔之爱我也不如彼。君子之爱人也以德，细人之爱人也以姑息。吾何求哉？吾得正而毙焉斯已矣。”举扶而易之。反席未安而没。[m
%
[0;32m 《访落》[m
[0;31m朝代：先秦[m
[0;33m作者：佚名[m
[0;37m访予落止，率时昭考。于乎悠哉，朕未有艾。将予就之，继犹判涣。维予小子，未堪家多难。绍庭上下，陟降厥家。休矣皇考，以保明其身。[m
%
[0;32m 《维清》[m
[0;31m朝代：先秦[m
[0;33m作者：佚名[m
[0;37m维清缉熙，文王之典。肇禋，迄用有成，维周之祯。[m
%
[0;32m 《葛覃》[m
[0;31m朝代：先秦[m
[0;33m作者：佚名[m
[0;37m葛之覃兮，施于中谷，维叶萋萋。黄鸟于飞，集于灌木，其鸣喈喈。
葛之覃兮，施于中谷，维叶莫莫。是刈是濩，为絺为綌，服之无斁。
言告师氏，言告言归。薄污我私，薄浣我衣。害浣害否？归宁父母。[m
%
[0;32m 《劝学》[m
[0;31m朝代：先秦[m
[0;33m作者：荀子[m
[0;37m　　君子曰：学不可以已。
　　青，取之于蓝，而青于蓝；冰，水为之，而寒于水。木直中绳，輮以为轮，其曲中规。虽有槁暴（pù），不复挺者，輮使之然也。故木受绳则直，金就砺则利，君子博学而日参省乎己，则知明而行无过矣。
　　故不登高山，不知天之高也；不临深溪，不知地之厚也；不闻先王之遗言，不知学问之大也。干、越、夷、貉之子，生而同声，长而异俗，教使之然也。诗曰：“嗟尔君子，无恒安息。靖共尔位，好是正直。神之听之，介尔景福。”神莫大于化道，福莫长于无祸。
　　吾尝终日而思矣，不如须臾之所学也；吾尝跂而望矣，不如登高之博见也。登高而招，臂非加长也，而见者远；顺风而呼，声非加疾也，而闻者彰。假舆马者，非利足也，而致千里；假舟楫者，非能水也，而绝江河。君子生非异也，善假于物也。(君子生 通：性)
　　南方有鸟焉，名曰蒙鸠，以羽为巢，而编之以发，系之苇苕，风至苕折，卵破子死。巢非不完也，所系者然也。西方有木焉，名曰射干，茎长四寸，生于高山之上，而临百仞之渊，木茎非能长也，所立者然也。蓬生麻中，不扶而直；白沙在涅，与之俱黑。兰槐之根是为芷，其渐之滫，君子不近，庶人不服。其质非不美也，所渐者然也。故君子居必择乡，游必就士，所以防邪辟而近中正也。
　　物类之起，必有所始。荣辱之来，必象其德。肉腐出虫，鱼枯生蠹。怠慢忘身，祸灾乃作。强自取柱，柔自取束。邪秽在身，怨之所构。施薪若一，火就燥也，平地若一，水就湿也。草木畴生，禽兽群焉，物各从其类也。是故质的张，而弓矢至焉；林木茂，而斧斤至焉；树成荫，而众鸟息焉。醯酸，而蚋聚焉。故言有招祸也，行有招辱也，君子慎其所立乎！
　　积土成山，风雨兴焉；积水成渊，蛟龙生焉；积善成德，而神明自得，圣心备焉。故不积跬步，无以至千里；不积小流，无以成江海。骐骥一跃，不能十步；驽马十驾，功在不舍。锲而舍之，朽木不折；锲而不舍，金石可镂。蚓无爪牙之利，筋骨之强，上食埃土，下饮黄泉，用心一也。蟹六跪而二螯，非蛇鳝之穴无可寄托者，用心躁也。
　　是故无冥冥之志者，无昭昭之明；无惛惛之事者，无赫赫之功。行衢道者不至，事两君者不容。目不能两视而明，耳不能两听而聪。螣蛇无足而飞，鼫鼠五技而穷。《诗》曰：“尸鸠在桑，其子七兮。淑人君子，其仪一兮。其仪一兮，心如结兮！”故君子结于一也。
　　昔者瓠巴鼓瑟，而流鱼出听；伯牙鼓琴，而六马仰秣。故声无小而不闻，行无隐而不形 。玉在山而草润，渊生珠而崖不枯。为善不积邪？安有不闻者乎？
　　学恶乎始？恶乎终？曰：其数则始乎诵经，终乎读礼；其义则始乎为士，终乎为圣人， 真积力久则入，学至乎没而后止也。故学数有终，若其义则不可须臾舍也。为之，人也；舍 之，禽兽也。故书者，政事之纪也；诗者，中声之所止也；礼者，法之大分，类之纲纪也。 故学至乎礼而止矣。夫是之谓道德之极。礼之敬文也，乐之中和也，诗书之博也，春秋之微 也，在天地之间者毕矣。 君子之学也，入乎耳，着乎心，布乎四体，形乎动静。端而言，蝡而动，一可以为法则。小人之学也，入乎耳，出乎口；口耳之间，则四寸耳，曷足以美七尺之躯哉！古之学者为己，今之学者为人。君子之学也，以美其身；小人之学也，以为禽犊。故不问而告谓之傲，问一而告二谓之囋。傲、非也，囋、非也；君子如向矣。
　　学莫便乎近其人。礼乐法而不说，诗书故而不切，春秋约而不速。方其人之习君子之说，则尊以遍矣，周于世矣。故曰：学莫便乎近其人。
　　学之经莫速乎好其人，隆礼次之。上不能好其人，下不能隆礼，安特将学杂识志，顺诗书而已耳。则末世穷年，不免为陋儒而已。将原先王，本仁义，则礼正其经纬蹊径也。若挈裘领，诎五指而顿之，顺者不可胜数也。不道礼宪，以诗书为之，譬之犹以指测河也，以戈舂黍也，以锥餐壶也，不可以得之矣。故隆礼，虽未明，法士也；不隆礼，虽察辩，散儒也。
　　问楛者，勿告也；告楛者，勿问也；说楛者，勿听也。有争气者，勿与辩也。故必由其道至，然后接之；非其道则避之。故礼恭，而后可与言道之方；辞顺，而后可与言道之理；色从而后可与言道之致。故未可与言而言，谓之傲；可与言而不言，谓之隐；不观气色而言，谓瞽。故君子不傲、不隐、不瞽，谨顺其身。诗曰：“匪交匪舒，天子所予。”此之谓也。
　　百发失一，不足谓善射；千里蹞步不至，不足谓善御；伦类不通，仁义不一，不足谓善学。学也者，固学一之也。一出焉，一入焉，涂巷之人也；其善者少，不善者多，桀纣盗跖也；全之尽之，然后学者也。
　　君子知夫不全不粹之不足以为美也，故诵数以贯之，思索以通之，为其人以处之，除其害者以持养之。使目非是无欲见也，使耳非是无欲闻也，使口非是无欲言也，使心非是无欲虑也。及至其致好之也，目好之五色，耳好之五声，口好之五味，心利之有天下。是故权利不能倾也，群众不能移也，天下不能荡也。生乎由是，死乎由是，夫是之谓德操。德操然后能定，能定然后能应。能定能应，夫是之谓成人。天见其明，地见其光，君子贵其全也。[m
%
[0;32m 《长水童谣》[m
[0;31m朝代：先秦[m
[0;33m作者：佚名[m
[0;37m城门当有血。
城没陷为湖。[m
%
[0;32m 《骊驹诗》[m
[0;31m朝代：先秦[m
[0;33m作者：佚名[m
[0;37m骊驹在门。
仆夫具存。
骊驹在路。
仆夫整驾。[m
%
[0;32m 《苏秦以连横说秦》[m
[0;31m朝代：先秦[m
[0;33m作者：佚名[m
[0;37m　　苏秦始将连横说秦惠王曰：“大王之国，西有巴、蜀、汉中之利，北有胡貉、代马之用，南有巫山、黔中之限，东有肴、函之固。田肥美，民殷富，战车万乘，奋击百万，沃野千里，蓄积饶多，地势形便，此所谓天府，天下之雄国也。以大王之贤，士民之众，车骑之用，兵法之教，可以并诸侯，吞天下，称帝而治。愿大王少留意，臣请奏其效。”
　　秦王曰：“寡人闻之：毛羽不丰满者，不可以高飞，文章不成者不可以诛罚，道德不厚者不可以使民，政教不顺者不可以烦大臣。今先生俨然不远千里而庭教之，愿以异日。”
　　苏秦曰：“臣固疑大王之不能用也。昔者神农伐补遂，黄帝伐涿鹿而禽蚩尤，尧伐驩兜，舜伐三苗，禹伐共工，汤伐有夏，文王伐崇，武王伐纣，齐桓任战而伯天下。由此观之，恶有不战者乎？古者使车毂击驰，言语相结，天下为一，约从连横，兵革不藏。文士并饬，诸侯乱惑，万端俱起，不可胜理。科条既备，民多伪态，书策稠浊，百姓不足。上下相愁，民无所聊，明言章理，兵甲愈起。辩言伟服，战攻不息，繁称文辞，天下不治。舌弊耳聋，不见成功，行义约信，天下不亲。于是乃废文任武，厚养死士，缀甲厉兵，效胜于战场。夫徒处而致利，安坐而广地，虽古五帝三王五伯，明主贤君，常欲坐而致之，其势不能。故以战续之，宽则两军相攻，迫则杖戟相橦，然后可建大功。是故兵胜于外，义强于内，威立于上，民服于下。今欲并天下，凌万乘，诎敌国，制海内，子元元，臣诸侯，非兵不可。今不嗣主，忽于至道，皆惛于教，乱于治，迷于言，惑于语，沈于辩，溺于辞。以此论之，王固不能行也。”
　　说秦王书十上而说不行，黑貂之裘弊，黄金百斤尽，资用乏绝，去秦而归，羸縢履蹻，负书担橐，形容枯槁，面目犁黑，状有愧色。归至家，妻不下紝，嫂不为炊。父母不与言。苏秦喟叹曰：“妻不以我为夫，嫂不以我为叔，父母不以我为子，是皆秦之罪也。”乃夜发书，陈箧数十，得太公阴符之谋，伏而诵之，简练以为揣摩。读书欲睡，引锥自刺其股，血流至足，曰：“安有说人主，不能出其金玉锦绣，取卿相之尊者乎？”期年，揣摩成，曰：“此真可以说当世之君矣。”
　　于是乃摩燕乌集阙，见说赵王于华屋之下，抵掌而谈，赵王大悦，封为武安君。受相印，革车百乘，锦绣千纯，白璧百双，黄金万溢，以随其后，约从散横以抑强秦，故苏秦相于赵而关不通。
　　当此之时，天下之大，万民之众，王侯之威，谋臣之权，皆欲决苏秦之策。不费斗粮，未烦一兵，未战一士，未绝一弦，未折一矢，诸侯相亲，贤于兄弟。夫贤人在而天下服，一人用而天下从，故曰：式于政不式于勇；式于廊庙之内，不式于四境之外。当秦之隆，黄金万溢为用，转毂连骑，炫熿于道，山东之国从风而服，使赵大重。且夫苏秦，特穷巷掘门桑户棬枢之士耳，伏轼撙衔，横历天下，廷说诸侯之王，杜左右之口，天下莫之能伉。
　　将说楚王，路过洛阳，父母闻之，清宫除道，张乐设饮，郊迎三十里。妻侧目而视，倾耳而听。嫂蛇行匍伏，四拜自跪而谢。苏秦曰：“嫂何前倨而后卑也？”嫂曰：“以季子之位尊而多金。”苏秦曰：“嗟乎！贫穷则父母不子，富贵则亲戚畏惧。人生世上，势位富厚，盖可忽乎哉？”[m
%
[0;32m 《驷驖》[m
[0;31m朝代：先秦[m
[0;33m作者：佚名[m
[0;37m驷驖孔阜，六辔在手。公之媚子，从公于狩。
奉时辰牡，辰牡孔硕。公曰左之，舍拔则获。
游于北园，四马既闲。輶车鸾镳，载猃歇骄。[m
%
[0;32m 《敬姜论劳逸》[m
[0;31m朝代：先秦[m
[0;33m作者：佚名[m
[0;37m　　公父文伯退朝，朝其母，其母方绩，文伯曰：“以歜之家而主犹绩，惧干季孙之怒也。其以歜为不能事主乎？”其母叹曰：“鲁其亡乎？使僮子备官而未之闻耶？居，吾语女。昔圣王之处民也，择瘠土而处之，劳其民而用之，故长王天下。夫民劳则思，思则善心生；逸则淫，淫则忘善；忘善则恶心生。沃土之民不材，淫也。瘠土之民，莫不向义，劳也。
　　是故天子大采朝日，与三公九卿，祖识地德，日中考政，与百官之政事。师尹惟旅牧相，宣序民事。少采夕月，与大史司载纠虔天刑。日入，监九御，使洁奉鐕郊之粢盛，而後即安。诸侯朝修天子之业命，昼考其国国职，夕省其典刑，夜儆百工，使无慆淫，而後即安。卿大朝考其职，昼讲其庶政，夕序其业，夜庀其家事，而後即安。士朝受业，昼而讲贯，夕而习复，夜而计过，无憾，而後即安。自庶人以下，明而动，晦而休，无日以怠。王后亲织玄紞，公侯之夫人，加之纮、綖。卿之内为大带，命妇成祭服。列士之妻，加之以朝服。自庶士以下，皆衣其夫。社而赋事，蒸而献功，男女效绩，愆则有辟。古之制也！君子劳心，小人劳力，先王之训也！自上以下，谁敢淫心舍力？
　　今我寡也，尔又在下位，朝夕处事，犹恐忘先人之业。况有怠惰，其何以避辟？吾冀而朝夕修我，曰：‘必无废先人。’尔今曰：‘胡不自安？’以是承君之官，余惧穆伯之绝祀也？”
　　仲尼闻之曰：“弟子志之，季氏之妇不淫矣！”[m
%
[0;32m 《鲁仲连义不帝秦》[m
[0;31m朝代：先秦[m
[0;33m作者：佚名[m
[0;37m　　秦围赵之邯郸。魏安釐王使将军晋鄙救赵，畏秦，止于荡阴不进。 
　　魏王使客将军辛垣衍间入邯郸，因平原君谓赵王曰：“秦所以急围赵者，前与齐闵王争强为帝，已而复归帝，以齐故；今齐闵王已益弱，方今唯秦雄天下，此非必贪邯郸，其意欲求为帝。赵诚发使尊秦昭王为帝，秦必喜，罢兵去。”平原君犹豫未有所决。
　　此时鲁仲连适游赵，会秦围赵，闻魏将欲令赵尊秦为帝，乃见平原君，曰：“事将奈何矣？”平原君曰：“胜也何敢言事！百万之众折于外，今又内围邯郸而不去。魏王使客将军辛垣衍令赵帝秦，今其人在是。胜也何敢言事！”鲁连曰：“始吾以君为天下之贤公子也，吾乃今然后知君非天下之贤公子也。梁客辛垣衍安在？吾请为君责而归之！”平原君曰：“胜请为召而见之于先生。”
　　平原君遂见辛垣衍曰：“东国有鲁连先生，其人在此，胜请为绍介，而见之于先生。”辛垣衍曰：“吾闻鲁连先生，齐国之高士也。衍，人臣也，使事有职，吾不愿见鲁连先生也。”平原君曰：“胜已泄之矣。”辛垣衍许诺。
　　鲁连见辛垣衍而无言。辛垣衍曰：“吾视居此围城之中者，皆有求于平原君者也。今吾视先生之玉貌，非有求于平原君者，曷为久居此围城中而不去也？”鲁连曰：“世以鲍焦无从容而死者，皆非也。今众人不知，则为一身。彼秦，弃礼义，上首功之国也，权使其士，虏使其民，彼则肆然而为帝，过而遂正于天下，则连有赴东海而死耳，吾不忍为之民也！所为见将军者，欲以助赵也。”辛垣衍曰：“先生助之奈何？”鲁连曰：“吾将使梁及燕助之，齐楚则固助之矣。”辛垣衍曰：“燕则吾请以从矣；若乃梁，则吾梁人也，先生恶能使梁助之耶？”鲁连曰：“梁未睹秦称帝之害故也；使梁睹秦称帝之害，则必助赵矣。”辛垣衍曰：“秦称帝之害将奈何？”鲁仲连曰：“昔齐威王尝为仁义矣，率天下诸侯而朝周。周贫且微，诸侯莫朝，而齐独朝之。居岁余，周烈王崩，诸侯皆吊，齐后往。周怒，赴于齐曰：‘天崩地坼，天子下席，东藩之臣田婴齐后至，则斮之！’威王勃然怒曰：‘叱嗟！而母，婢也！’卒为天下笑。故生则朝周，死则叱之，诚不忍其求也。彼天子固然，其无足怪。”
　　辛垣衍曰：“先生独未见夫仆乎？十人而从一人者，宁力不胜、智不若邪？畏之也。”鲁仲连曰：“然梁之比于秦，若仆邪？”辛垣衍曰：“然。”鲁仲连曰：“然则吾将使秦王烹醢梁王！”辛垣衍怏然不悦，曰：“嘻！亦太甚矣，先生之言也！先生又恶能使秦王烹醢梁王？”鲁仲连曰：“固也！待吾言之：昔者鬼侯、鄂侯、文王，纣之三公也。鬼侯有子而好，故入之于纣，纣以为恶，醢鬼侯；鄂侯争之急，辨之疾，故脯侯；文王闻之，喟然而叹，故拘之于牖里之库百日，而欲令之死。曷为与人俱称帝王，卒就脯醢之地也？“
　　“齐闵王将之鲁，夷维子执策而从，谓鲁人曰：‘子将何以待吾君？’鲁人曰：‘吾将以十太牢待子之君。’夷维子曰：‘子安取礼而来待吾君？彼吾君者，天子也。天子巡狩，诸侯辟舍，纳筦键，摄衽抱几，视膳于堂下；天子已食，而听退朝也。’鲁人投其钥，不果纳，不得入于鲁。将之薛，假涂于邹。当是时，邹君死，闵王欲入吊。夷维子谓邹之孤曰：‘天子吊，主人必将倍殡柩，设北面于南方，然后天子南面吊也。’邹之群臣曰：‘必若此，吾将伏剑而死。’故不敢入于邹。邹、鲁之臣，生则不得事养，死则不得饭含，然且欲行天子之礼于邹、鲁之臣，不果纳。今秦万乘之国，梁亦万乘之国，交有称王之名。睹其一战而胜，欲从而帝之，是使三晋之大臣，不如邹、鲁之仆妾也。
　　“且秦无已而帝，则且变易诸侯之大臣，彼将夺其所谓不肖，而予其所谓贤，夺其所憎，而与其所爱；彼又将使其子女谗妾，为诸侯妃姬，处梁之宫，梁王安得晏然而已乎？而将军又何以得故宠乎？”
　　于是辛垣衍起，再拜谢曰：“始以先生为庸人，吾乃今日而知先生为天下之士也！吾请去，不敢复言帝秦！”
　　秦将闻之，为却军五十里。适会魏公子无忌夺晋鄙军以救赵击秦，秦军引而去。
　　于是平原君欲封鲁仲连。鲁仲连辞让者三，终不肯受。平原君乃置酒，酒酣，起，前，以千金为鲁连寿。鲁连笑曰：“所贵于天下之士者，为人排患释难、解纷乱而无所取也。即有所取者，是商贾之人也。仲连不忍为也。”遂辞平原君而去，终身不复见。[m
%
[0;32m 《汉广》[m
[0;31m朝代：先秦[m
[0;33m作者：佚名[m
[0;37m南有乔木，不可休思。
汉有游女，不可求思。
汉之广矣，不可泳思。
江之永矣，不可方思。
翘翘错薪，言刈其楚。
之子于归，言秣其马。
汉之广矣，不可泳思。
江之永矣，不可方思。
翘翘错薪，言刈其蒌。
之子于归，言秣其驹。
汉之广矣，不可泳思。
江之永矣，不可方思。[m
%
[0;32m 《宋玉对楚王问》[m
[0;31m朝代：先秦[m
[0;33m作者：宋玉[m
[0;37m　　楚襄王问于宋玉曰：“先生其有遗行与？何士民众庶不誉之甚也！”
　　宋玉对曰：“唯，然，有之！愿大王宽其罪，使得毕其辞。客有歌于郢中者，其始曰《下里》、《巴人》，国中属而和者数千人。其为《阳阿》、《薤露》，国中属而和者数百人。其为《阳春》、《白雪》，国中有属而和者，不过数十人。引商刻羽，杂以流徵，国中属而和者，不过数人而已。是其曲弥高，其和弥寡。
　　故鸟有凤而鱼有鲲。凤皇上击九千里，绝云霓，负苍天，足乱浮云，翱翔乎杳冥之上。夫蕃篱之鷃，岂能与之料天地之高哉？鲲鱼朝发昆仑之墟，暴鬐于碣石，暮宿于孟诸。夫尺泽之鲵，岂能与之量江海之大哉？故非独鸟有凤而鱼有鲲，士亦有之。夫圣人瑰意琦行，超然独处，世俗之民，又安知臣之所为哉？”[m
%
[0;32m 《叔向贺贫》[m
[0;31m朝代：先秦[m
[0;33m作者：佚名[m
[0;37m　　叔向见韩宣子，宣子忧贫，叔向贺之。宣子曰：“吾有卿之名而无其实，无以从二三子，吾是以忧，子贺我，何故？”
　　对曰：“昔栾武子无一卒之田，其宫不备其宗器，宣其德行，顺其宪则，使越于诸侯。诸侯亲之，戎狄怀之，以正晋国。行刑不疚，以免于难。及桓子，骄泰奢侈，贪欲无艺，略则行志，假货居贿，宜及于难，而赖武之德以没其身。及怀子，改桓之行，而修武之德，可以免于难，而离桓之罪，以亡于楚。夫郤昭子，其富半公室，其家半三军，恃其富宠，以泰于国。其身尸于朝，其宗灭于绛。不然，夫八郤，五大夫，三卿，其宠大矣，一朝而灭，莫之哀也，唯无德也。今吾子有栾武子之贫，吾以为能其德矣，是以贺。若不忧德之不建，而患货之不足，将吊不暇，何贺之有？”
　　宣子拜，稽首焉，曰：“起也将亡，赖子存之，非起也敢专承之，其自桓叔以下，嘉吾子之赐。”[m
%
[0;32m 《周礼注引逸诗》[m
[0;31m朝代：先秦[m
[0;33m作者：佚名[m
[0;37m敕尔瞽。
率尔众工。
奏尔悲诵。
肃肃雝雝。
无怠无凶。[m
%
[0;32m 《唐风·扬之水》[m
[0;31m朝代：先秦[m
[0;33m作者：佚名[m
[0;37m扬之水，白石凿凿。素衣朱襮，从子于沃。既见君子，云何不乐？
扬之水，白石皓皓。素衣朱绣，从子于鹄。既见君子，云何其忧？
扬之水，白石粼粼。我闻有命，不敢以告人。[m
%
[0;32m 《卷耳》[m
[0;31m朝代：先秦[m
[0;33m作者：佚名[m
[0;37m采采卷耳，不盈顷筐。嗟我怀人，寘彼周行。(寘 通：置)
陟彼崔嵬，我马虺隤。我姑酌彼金罍，维以不永怀。
陟彼高冈，我马玄黄。我姑酌彼兕觥，维以不永伤。
陟彼砠矣，我马瘏矣，我仆痡矣，云何吁矣。[m
%
[0;32m 《丰歌》[m
[0;31m朝代：先秦[m
[0;33m作者：佚名[m
[0;37m凤皇下丰。[m
%
[0;32m 《小明》[m
[0;31m朝代：先秦[m
[0;33m作者：佚名[m
[0;37m明明上天，照临下土。我征徂西，至于艽野。二月初吉，载离寒暑。
心之忧矣，其毒大苦。念彼共人，涕零如雨。岂不怀归？畏此罪罟！
昔我往矣，日月方除。曷云其还？岁聿云莫。念我独兮，我事孔庶。
心之忧矣，惮我不暇。念彼共人，眷眷怀顾！岂不怀归？畏此谴怒。
昔我往矣，日月方奥。曷云其还？政事愈蹙。岁聿云莫，采萧获菽。
心之忧矣，自诒伊戚。念彼共人，兴言出宿。岂不怀归？畏此反覆。
嗟尔君子，无恒安处。靖共尔位，正直是与。神之听之，式穀以女。
嗟尔君子，无恒安息。靖共尔位，好是正直。神之听之，介尔景福。[m
%
[0;32m 《郑伯克段于鄢》[m
[0;31m朝代：先秦[m
[0;33m作者：谷梁赤[m
[0;37m　　克者何？能也。何能也？能杀也。何以不言杀？见段之有徒众也。
　　段，郑伯弟也。何以知其为弟也？杀世子、母弟目君，以其目君知其为弟也。段，弟也，而弗谓弟；公子也，而弗谓公子。贬之也。段失子弟之道矣，贱段而甚郑伯也。何甚乎郑伯？甚郑伯之处心积虑成于杀也。
　　于鄢，远也，犹曰取之其母之怀之云尔，甚之也。
　　然则为郑伯者，宜奈何？缓追，逸贼，亲亲之道也。[m
%
[0;32m 《大田》[m
[0;31m朝代：先秦[m
[0;33m作者：佚名[m
[0;37m大田多稼，既种既戒，既备乃事。以我覃耜，俶载南亩。播厥百谷，既庭且硕，曾孙是若。
既方既皂，既坚既好，不稂不莠。去其螟螣，及其蟊贼，无害我田稚。田祖有神，秉畀炎火。
有渰萋萋，兴雨祈祈。雨我公田，遂及我私。彼有不获稚，此有不敛穧，彼有遗秉，此有滞穗，伊寡妇之利。
曾孙来止，以其妇子。馌彼南亩，田畯至喜。来方禋祀，以其骍黑，与其黍稷。以享以祀，以介景福。[m
%
[0;32m 《逍遥游(节选)》[m
[0;31m朝代：先秦[m
[0;33m作者：庄周[m
[0;37m　　北冥有鱼，其名为鲲。鲲之大，不知其几千里也。化而为鸟，其名为鹏。鹏之背，不知其几千里也，怒而飞，其翼若垂天之云。是鸟也，海运则将徙于南冥。南冥者，天池也。《齐谐》者，志怪者也。《谐》之言曰：“鹏之徙于南冥也，水击三千里，抟扶摇而上者九万里，去以六月息者也。”野马也，尘埃也，生物之以息相吹也。天之苍苍，其正色邪？其远而无所至极邪？其视下也，亦若是则已矣。且夫水之积也不厚，则其负大舟也无力。覆杯水于坳堂之上，则芥为之舟；置杯焉则胶，水浅而舟大也。风之积也不厚，则其负大翼也无力。故九万里，则风斯在下矣，而后乃今培风；背负青天而莫之夭阏者，而后乃今将图南。
　　蜩与学鸠笑之曰：“我决起而飞，抢榆枋而止，时则不至，而控于地而已矣，奚以之九万里而南为？”适莽苍者，三餐而反，腹犹果然；适百里者宿舂粮，适千里者，三月聚粮。之二虫又何知？(抢榆枋 一作：枪榆枋)
　　小知不及大知，小年不及大年。奚以知其然也？朝菌不知晦朔，蟪蛄不知春秋，此小年也。楚之南有冥灵者，以五百岁为春，五百岁为秋。上古有大椿者，以八千岁为春，八千岁为秋。此大年也。而彭祖乃今以久特闻，众人匹之。不亦悲乎！
　　汤之问棘也是已：“穷发之北有冥海者，天池也。有鱼焉，其广数千里，未有知其修者，其名为鲲。有鸟焉，其名为鹏。背若泰山，翼若垂天之云。抟扶摇羊角而上者九万里，绝云气，负青天，然后图南，且适南冥也。斥鷃笑之曰：‘彼且奚适也？我腾跃而上，不过数仞而下，翱翔蓬蒿之间，此亦飞之至也。而彼且奚适也？’”此小大之辩也。
　　故夫知效一官，行比一乡，德合一君，而征一国者，其自视也亦若此矣。而宋荣子犹然笑之。且举世誉之而不加劝，举世非之而不加沮，定乎内外之分，辩乎荣辱之境，斯已矣。彼其于世，未数数然也。虽然，犹有未树也。夫列子御风而行，泠然善也。旬有五日而后反。彼于致福者，未数数然也。此虽免乎行，犹有所待者也。若夫乘天地之正，而御六气之辩，以游无穷者，彼且恶乎待哉？故曰：至人无己，神人无功，圣人无名。[m
%
[0;32m 《晏子引语》[m
[0;31m朝代：先秦[m
[0;33m作者：佚名[m
[0;37m言发于尔。
不可止于远。
行存于身。
不可掩于众。[m
%
[0;32m 《绸缪》[m
[0;31m朝代：先秦[m
[0;33m作者：佚名[m
[0;37m绸缪束薪，三星在天。今夕何夕，见此良人？子兮子兮，如此良人何？
绸缪束刍，三星在隅。今夕何夕，见此邂逅？子兮子兮，如此邂逅何？
绸缪束楚，三星在户。今夕何夕，见此粲者？子兮子兮，如此粲者何？[m
%
[0;32m 《大叔于田》[m
[0;31m朝代：先秦[m
[0;33m作者：佚名[m
[0;37m叔于田，乘乘马。执辔如组，两骖如舞。叔在薮，火烈具举。袒裼暴虎，献于公所。将叔勿狃，戒其伤女。
叔于田，乘乘黄。两服上襄，两骖雁行。叔在薮，火烈具扬。叔善射忌，又良御忌。抑罄控忌，抑纵送忌。
叔于田，乘乘鸨。两服齐首，两骖如手。叔在薮，火烈具阜。叔马慢忌，叔发罕忌，抑释掤忌，抑鬯弓忌。[m
%
[0;32m 《精卫填海》[m
[0;31m朝代：先秦[m
[0;33m作者：佚名[m
[0;37m　　又北二百里，曰发鸠之山，其上多柘木，有鸟焉，其状如乌，文首，白喙，赤足，名曰：“精卫”，其鸣自詨。是炎帝之少女，名曰女娃。女娃游于东海，溺而不返，故为精卫，常衔西山之木石，以堙于东海。漳水出焉，东流注于河。[m
%
[0;32m 《朱儒诵》[m
[0;31m朝代：先秦[m
[0;33m作者：佚名[m
[0;37m臧之狐裘。
败我于狐骀。
我君小子。
朱儒是使。
朱儒朱儒。
朱使我败于邾。[m
%
[0;32m 《展禽论祀爰居》[m
[0;31m朝代：先秦[m
[0;33m作者：佚名[m
[0;37m　　海鸟曰“爰居”，止于鲁东门之外二日。臧文仲使国人祭之。展禽曰：“越哉，臧孙之为政也！夫祀，国之大节也，而节，政之所成也。故慎制祀以为国典。今无故而加典，非政之宜也。
　　“夫圣王之制祀也，法施于民则祀之，以死勤事则祀之，以劳定国则祀之，能御大灾则祀之，能捍大患则祀之。非是族也，不在祀典。昔烈山氏之有天下也，其子曰柱，能植百谷百蔬。夏之兴也，周弃继之，故祀以为稷。共工氏之伯九有也，其子曰后土，能平九土，故祀以为社。黄帝能成命百物，以明民共财。颛顼能修之，帝喾能序三辰以固民，尧能单均刑法以议民，舜勤民事而野死，鲧障供水而殛死，禹能以德修鲧之功，契为司徒而民辑，冥勤其官而水死，汤以宽治民而除其邪，稷勤百谷雨山死，文王以文昭，武王去民之秽。故有虞氏禘黄帝而祖颛顼，郊尧而宗舜；夏后氏禘黄帝面祖颛顼，郊鲧而宗禹；商人禘舜而祖契，郊冥而宗汤；周人禘喾而郊稷，祖文王而宗武王。幕，能帅颛顼者也，有虞氏报焉；杼，能帅禹者也，夏后氏报焉；上甲微，能帅契者也，商人报焉；高圉、太王，能帅稷者也，周人报焉。凡禘、郊、祖、宗、报，此五者，国之典祀也。加之以社稷山川之神，皆有功烈于民者也。及前哲令德之人，所以为民质也；及天之三辰，民所以瞻仰也；及地之五行，所以生殖也；及九州名山川泽，所以出财用也。非是，不在祀典。今海鸟至，已不知而犯之，以为国典，难以为仁且知矣。夫仁者讲功，而知者处物。无功而祀之，非仁也；不知而不问，非知也。今兹海其有灾乎？夫广川之鸟兽，恒知而避其灾也。”
　　是岁也，海多大风，冬暖。文仲闻柳下季之言，曰：“信吾过也。季子之言，不可不法也。”使书以为三策。[m
%
[0;32m 《黄鸟》[m
[0;31m朝代：先秦[m
[0;33m作者：佚名[m
[0;37m交交黄鸟，止于棘。谁从穆公？子车奄息。维此奄息，百夫之特。临其穴，惴惴其栗。彼苍者天，歼我良人！如可赎兮，人百其身！
交交黄鸟，止于桑。谁从穆公？子车仲行。维此仲行，百夫之防。临其穴，惴惴其栗。彼苍者天，歼我良人！如可赎兮，人百其身！
交交黄鸟，止于楚。谁从穆公？子车针虎。维此针虎，百夫之御。临其穴，惴惴其栗。彼苍者天，歼我良人！如可赎兮，人百其身！[m
%
[0;32m 《集韵引逸诗》[m
[0;31m朝代：先秦[m
[0;33m作者：佚名[m
[0;37m佞人如(左虫右犀)。[m
%
[0;32m 《诗》[m
[0;31m朝代：先秦[m
[0;33m作者：佚名[m
[0;37m上天弗恤。
夏命其卒。[m
%
[0;32m 《子产坏晋馆垣》[m
[0;31m朝代：先秦[m
[0;33m作者：左丘明[m
[0;37m　　公薨之月，子产相郑伯以如晋，晋侯以我丧故，未之见也。子产使尽坏其馆之垣，而纳车马焉。
　　士文伯让之，曰：“敝邑以政刑之不修，寇盗充斥，无若诸侯之属辱在寡君者何，是以令吏人完客所馆，高其闬 闳，厚其墙垣，以无忧客使。今吾子坏之，虽从者能戒，其若异客何？以敝邑之为盟主，缮完葺墙，以待宾客。若皆毁之，其何以共命？寡君使匄请命。
　　对曰：“以敝邑褊小，介于大国，诛求无时，是以不敢宁居，悉索敝赋，以来会时事。逢执事之不闲，而未得见；又不获闻命，未知见时。不敢输币，亦不敢暴露。其输之，则君之府实也，非荐陈之，不敢输也。其暴露之，则恐燥湿之不时而朽蠹，以重敝邑之罪。侨闻文公之为盟主也，宫室卑庳，无观台榭，以崇大诸侯之馆，馆如公寝；库厩缮修，司空以时平易道路，圬人以时塓馆宫室；诸侯宾至，甸设庭燎，仆人巡宫，车马有所，宾从有代，巾车脂辖，隶人、牧、圉，各瞻其事；百官之属各展其物；公不留宾，而亦无废事；忧乐同之，事则巡之，教其不知，而恤其不足。宾至如归，无宁灾患；不畏寇盗，而亦不患燥湿。今铜鞮之宫数里，而诸侯舍于隶人，门不容车，而不可逾越；盗贼公行。而天疠不戒。宾见无时，命不可知。若又勿坏，是无所藏币以重罪也。敢请执事，将何所命之？虽君之有鲁丧，亦敝邑之忧也。若获荐币，修垣而行，君之惠也，敢惮勤劳？”
　　文伯复命。赵文子曰：“信。我实不德，而以隶人之垣以赢诸侯，是吾罪也。”使士文伯谢不敏焉。
　　晋侯见郑伯，有加礼，厚其宴好而归之。乃筑诸侯之馆。
　　叔向曰：“辞之不可以已也如是夫！子产有辞，诸侯赖之，若之何其释辞也？《诗》曰：‘辞之辑矣，民之协矣；辞之怿矣，民之莫矣。’其知之矣。”[m
%
[0;32m 《绵》[m
[0;31m朝代：先秦[m
[0;33m作者：佚名[m
[0;37m绵绵瓜瓞。民之初生，自土沮漆。古公亶父，陶复陶冗，未有家室。
古公亶父，来朝走马。率西水浒，至于岐下。爰及姜女，聿来胥宇。
周原膴々，堇荼如饴。爰始爰谋，爰契我龟，曰止曰时，筑室于兹。
乃慰乃止，乃左乃右，乃疆乃理，乃宣乃亩。自西徂东，周爰执事。
乃召司空，乃召司徒，俾立室家。其绳则直，缩版以载，作庙翼翼。
捄之陾，度之薨薨，筑之登登，削屡冯冯。百堵皆兴，鼛鼓弗胜。
乃立皋门，皋门有伉。乃立应门，应门将将。乃立冢土，戎丑攸行。
肆不殄厥愠，亦不陨厥问。柞棫拔矣，行道兑矣。混夷駾矣，维其喙矣！
虞芮质厥成，文王蹶厥生。予曰有疏附，予曰有先后。予曰有奔奏，予曰有御侮！[m
%
[0;32m 《小雅·甫田》[m
[0;31m朝代：先秦[m
[0;33m作者：佚名[m
[0;37m倬彼甫田，岁取十千。我取其陈，食我农人。自古有年。今适南亩，或耘或耔。黍稷薿薿，攸介攸止，烝我髦士。
以我齐明，与我牺羊，以社以方。我田既臧，农夫之庆。琴瑟击鼓，以御田祖。以祈甘雨，以介我稷黍，以穀我士女。
曾孙来止，以其妇子。馌彼南亩，田畯至喜。攘其左右，尝其旨否。禾易长亩，终善且有。曾孙不怒，农夫克敏。
曾孙之稼，如茨如梁。曾孙之庾，如坻如京。乃求千斯仓，乃求万斯箱。黍稷稻粱，农夫之庆。报以介福，万寿无疆。[m
%
[0;32m 《登徒子好色赋》[m
[0;31m朝代：先秦[m
[0;33m作者：宋玉[m
[0;37m　　大夫登徒子侍于楚王，短宋玉曰："玉为人体貌闲丽，口多微辞，又性好色。愿王勿与出入后宫。"　
　　王以登徒子之言问宋玉。玉曰："体貌闲丽，所受于天也；口多微辞，所学于师也；至于好色，臣无有也。"王曰："子不好色，亦有说乎？有说则止，无说则退。"玉曰："天下之佳人莫若楚国，楚国之丽者莫若臣里，臣里之美者莫若臣东家之子。东家之子，增之一分则太长，减之一分则太短 ；著粉则太白，施朱则太赤；眉如翠羽，肌如白雪；腰如束素，齿如含贝；嫣然一笑，惑阳城，迷下蔡。然此女登墙窥臣三年，至今未许也。登徒子则不然：其妻蓬头挛耳，齞唇历齿，旁行踽偻，又疥且痔。登徒子悦之，使有五子。王孰察之，谁为好色者矣。"
　　是时，秦章华大夫在侧，因进而称曰："今夫宋玉盛称邻之女，以为美色，愚乱之邪；臣自以为守德，谓不如彼矣。且夫南楚穷巷之妾，焉足为大王言乎?若臣之陋，目所曾睹者，未敢云也。"王曰："试为寡人说之。"大夫曰："唯唯。臣少曾远游，周览九土，足历五都。出咸阳、熙邯郸，从容郑、卫、溱 、洧之间 。是时向春之末 ，迎夏之阳，鸧鹒喈喈，群女出桑。此郊之姝，华色含光，体美容冶，不待饰装。臣观其丽者，因称诗曰：'遵大路兮揽子祛'。赠以芳华辞甚妙。于是处子怳若有望而不来，忽若有来而不见。意密体疏，俯仰异观；含喜微笑，窃视流眄。复称诗曰：'寐春风兮发鲜荣，洁斋俟兮惠音声，赠我如此兮不如无生。'因迁延而辞避。盖徒以微辞相感动。精神相依凭；目欲其颜，心顾其义，扬《诗》守礼，终不过差，故足称也。"
　　于是楚王称善，宋玉遂不退。[m
%
[0;32m 《君子偕老》[m
[0;31m朝代：先秦[m
[0;33m作者：佚名[m
[0;37m君子偕老，副笄六珈。委委佗佗，如山如河，象服是宜。子之不淑，云如之何？
玼兮玼兮，其之翟也。鬒发如云，不屑髢也；玉之瑱也，象之揥也，扬且之皙也。胡然而天也？胡然而帝也？
瑳兮瑳兮，其之展也。蒙彼绉絺，是绁袢也。子之清扬，扬且之颜也。展如之人兮，邦之媛也！[m
%
[0;32m 《无射诗》[m
[0;31m朝代：先秦[m
[0;33m作者：佚名[m
[0;37m国诚宁矣。
远人来观。
脩义经矣。
好乐无荒。[m
%
[0;32m 《蜡辞 / 伊耆氏蜡辞》[m
[0;31m朝代：先秦[m
[0;33m作者：佚名[m
[0;37m土反其宅，
水归其壑，
昆虫毋作，
草木归其泽！[m
%
[0;32m 《讽赋歌》[m
[0;31m朝代：先秦[m
[0;33m作者：佚名[m
[0;37m岁将暮兮日已寒。
中心乱兮勿多言。
内怵惕兮徂玉床。
横自陈兮君之傍。[m
%
[0;32m 《有客》[m
[0;31m朝代：先秦[m
[0;33m作者：佚名[m
[0;37m有客有客，亦白其马。有萋有且，敦琢其旅。有客宿宿，有客信信。
言授之絷，以絷其马。薄言追之，左右绥之。既有淫威，降福孔夷。[m
%
[0;32m 《六韬引谚》[m
[0;31m朝代：先秦[m
[0;33m作者：佚名[m
[0;37m天下攘攘。
皆为利往。
天下熙熙。
皆为利来。[m
%
[0;32m 《黄泽谣》[m
[0;31m朝代：先秦[m
[0;33m作者：佚名[m
[0;37m黄之池。
其马歕沙。
皇人威仪。
黄之泽。
其马歕玉。
皇人受縠。[m
%
[0;32m 《有杕之杜》[m
[0;31m朝代：先秦[m
[0;33m作者：佚名[m
[0;37m有杕之杜，生于道左。彼君子兮，噬肯适我？中心好之，曷饮食之？
有杕之杜，生于道周。彼君子兮，噬肯来游？中心好之，曷饮食之？[m
%
[0;32m 《小雅·鹿鸣》[m
[0;31m朝代：先秦[m
[0;33m作者：佚名[m
[0;37m呦呦鹿鸣，食野之苹。我有嘉宾，鼓瑟吹笙。吹笙鼓簧，承筐是将。人之好我，示我周行。
呦呦鹿鸣，食野之蒿。我有嘉宾，德音孔昭。视民不恌，君子是则是效。我有旨酒，嘉宾式燕以敖。
呦呦鹿鸣，食野之芩。我有嘉宾，鼓瑟鼓琴。鼓瑟鼓琴，和乐且湛。我有旨酒，以燕乐嘉宾之心。[m
%
[0;32m 《著》[m
[0;31m朝代：先秦[m
[0;33m作者：佚名[m
[0;37m俟我于著乎而，充耳以素乎而，尚之以琼华乎而。
俟我于庭乎而，充耳以青乎而，尚之以琼莹乎而。
俟我于堂乎而，充耳以黄乎而，尚之以琼英乎而。[m
%
[0;32m 《鸟鹊歌》[m
[0;31m朝代：先秦[m
[0;33m作者：佚名[m
[0;37m仰飞鸟兮乌鸢。凌玄虚兮号翩翩。
集洲渚兮优恣。啄虾矫翮兮云间。
任厥性兮往还。妾无罪兮负地。
有何辜兮谴天。帆帆独兮西往。
孰知返兮何年。心惙惙兮若割。
泪泫泫兮双悬。彼飞鸟兮鸢鸟。
已回翔兮翕苏。心在专兮素虾。
何居食兮江湖。徊复翔兮游颺。
去复返兮于乎。始事君兮去家。
终我命兮君都。终来遇兮何辜。
离我国兮去吴。妻衣褐兮为婢。
夫去冕兮为奴。岁遥遥兮难极。
冤悲痛兮心恻。肠千结兮服膺。
于乎哀兮忘食。愿我身兮如鸟。
身翱翔兮矫翼。去我国兮心摇。
情愤惋兮谁识。[m
%
[0;32m 《采葛》[m
[0;31m朝代：先秦[m
[0;33m作者：佚名[m
[0;37m彼采葛兮，一日不见，如三月兮！
彼采萧兮，一日不见，如三秋兮！
彼采艾兮！一日不见，如三岁兮！[m
%
[0;32m 《桃夭》[m
[0;31m朝代：先秦[m
[0;33m作者：佚名[m
[0;37m桃之夭夭，灼灼其华。之子于归，宜其室家。
桃之夭夭，有蕡其实。之子于归，宜其家室。
桃之夭夭，其叶蓁蓁。之子于归，宜其家人。[m
%
[0;32m 《鸱鸮》[m
[0;31m朝代：先秦[m
[0;33m作者：佚名[m
[0;37m鸱鸮鸱鸮，既取我子，无毁我室。恩斯勤斯，鬻子之闵斯。
迨天之未阴雨，彻彼桑土，绸缪牖户。今女下民，或敢侮予？
予手拮据，予所捋荼。予所蓄租，予口卒瘏，曰予未有室家。
予羽谯谯，予尾翛翛，予室翘翘。风雨所漂摇，予维音哓哓！[m
%
[0;32m 《采苓》[m
[0;31m朝代：先秦[m
[0;33m作者：佚名[m
[0;37m采苓采苓，首阳之巅。人之为言，苟亦无信。舍旃舍旃，苟亦无然。人之为言，胡得焉？
采苦采苦，首阳之下。人之为言，苟亦无与。舍旃舍旃，苟亦无然。人之为言，胡得焉？
采葑采葑，首阳之东。人之为言，苟亦无从。舍旃舍旃，苟亦无然。人之为言，胡得焉？[m
%
[0;32m 《里革断罟匡君》[m
[0;31m朝代：先秦[m
[0;33m作者：佚名[m
[0;37m　　宣公夏滥于泗渊，里革断其罟而弃之，曰：“古者大寒降，土蛰发，水虞于是乎讲罛罶，取名鱼，登川禽，而尝之寝庙，行诸国，助宣气也。鸟兽孕，水虫成，兽虞于是乎禁罝罗，矠鱼鳖，以为夏槁，助生阜也。鸟兽成，水虫孕，水虞于是乎禁罜，设阱鄂，以实庙庖，畜功用也。且夫山不槎蘖，泽不伐夭，鱼禁鲲鲕，兽长麑麋，鸟翼鷇卵，虫舍蚔蝝，蕃庶物也，古之训也。今鱼方别孕，不教鱼长，又行网罟，贪无艺也。”
　　公闻之，曰：“吾过而里革匡我，不亦善乎！是良罟也！为我得法。使有司藏之，使吾无忘谂。”师存侍，曰：“藏罟不如置里革于侧之不忘也。”[m
%
[0;32m 《墨子引周诗》[m
[0;31m朝代：先秦[m
[0;33m作者：佚名[m
[0;37m王道荡荡。
不偏不党。
王道平平。
不党不偏。[m
%
[0;32m 《载见》[m
[0;31m朝代：先秦[m
[0;33m作者：佚名[m
[0;37m载见辟王，曰求厥章。龙旂阳阳，和铃央央。鞗革有鸧，休有烈光。率见昭考，以孝以享。以介眉寿，永言保之，思皇多祜。烈文辟公，绥以多福，俾缉熙于纯嘏。[m
%
[0;32m 《伐柯》[m
[0;31m朝代：先秦[m
[0;33m作者：佚名[m
[0;37m伐柯如何？匪斧不克。取妻如何？匪媒不得。
伐柯伐柯，其则不远。我觏之子，笾豆有践。[m
%
[0;32m 《大车》[m
[0;31m朝代：先秦[m
[0;33m作者：佚名[m
[0;37m大车槛槛，毳衣如菼。岂不尔思？畏子不敢。
大车啍啍，毳衣如璊。岂不尔思？畏子不奔。
毂则异室，死则同穴。谓予不信，有如皎日。[m
%
[0;32m 《六月》[m
[0;31m朝代：先秦[m
[0;33m作者：佚名[m
[0;37m六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。
比物四骊，闲之维则。维此六月，既成我服。我服既成，于三十里。王于出征，以佐天子。
四牡修广，其大有颙。薄伐玁狁，以奏肤公。有严有翼，共武之服。共武之服，以定王国。
玁狁匪茹，整居焦获。侵镐及方，至于泾阳。织文鸟章，白旆央央。元戎十乘，以先启行。
戎车既安，如轾如轩。四牡既佶，既佶且闲。薄伐玁狁，至于大原。文武吉甫，万邦为宪。
吉甫燕喜，既多受祉。来归自镐，我行永久。饮御诸友，炰鳖脍鲤。侯谁在矣？张仲孝友。[m
%
[0;32m 《七月》[m
[0;31m朝代：先秦[m
[0;33m作者：佚名[m
[0;37m　　七月流火，九月授衣。一之日觱发，二之日栗烈。无衣无褐，何以卒岁。三之日于耜，四之日举趾。同我妇子，馌彼南亩，田畯至喜。
　　七月流火，九月授衣。春日载阳，有鸣仓庚。女执懿筐，遵彼微行，爰求柔桑。春日迟迟，采蘩祁祁。女心伤悲，殆及公子同归。
　　七月流火，八月萑苇。蚕月条桑，取彼斧斨，以伐远扬，猗彼女桑。七月鸣鵙，八月载绩。载玄载黄，我朱孔阳，为公子裳。
　　四月秀葽，五月鸣蜩。八月其获，十月陨箨。一之日于貉，取彼狐狸，为公子裘。二之日其同，载缵武功，言私其豵，献豜于公。
　　五月斯螽动股，六月莎鸡振羽，七月在野，八月在宇，九月在户，十月蟋蟀入我床下。穹窒熏鼠，塞向墐户。嗟我妇子，曰为改岁，入此室处。
　　六月食郁及薁，七月亨葵及菽，八月剥枣，十月获稻，为此春酒，以介眉寿。七月食瓜，八月断壶，九月叔苴，采荼薪樗，食我农夫。
　　九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。昼尔于茅，宵尔索綯。亟其乘屋，其始播百谷。
　　二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。朋酒斯飨，曰杀羔羊。跻彼公堂，称彼兕觥，万寿无疆。[m
%
[0;32m 《兔罝》[m
[0;31m朝代：先秦[m
[0;33m作者：佚名[m
[0;37m肃肃兔罝，椓之丁丁。赳赳武夫，公侯干城。
肃肃兔罝，施于中逵。赳赳武夫，公侯好仇。
肃肃兔罝，施于中林。赳赳武夫，公侯腹心。[m
%
[0;32m 《著》[m
[0;31m朝代：先秦[m
[0;33m作者：佚名[m
[0;37m俟我于著乎而，充耳以素乎而，
尚之以琼华乎而。
俟我于庭乎而，
充耳以青乎而，尚之以琼莹乎而。
俟我于堂乎而，充耳以黄乎而，
尚之以琼英乎而。[m
%
[0;32m 《庄子与惠子游于濠梁》[m
[0;31m朝代：先秦[m
[0;33m作者：佚名[m
[0;37m庄子与惠子游于濠梁之上。庄子曰：“鯈鱼出游从容，是鱼之乐也。”惠子曰：“子非鱼，安知鱼之乐？”庄子曰：“子非我，安知我不知鱼之乐？”惠子曰：“我非子，固不知子矣；子固非鱼也，子之不知鱼之乐全矣！”庄子曰：“请循其本。子曰‘汝安知鱼乐’云者，既已知吾知之而问我。我知之濠上也。”[m
%
[0;32m 《那》[m
[0;31m朝代：先秦[m
[0;33m作者：佚名[m
[0;37m猗与那与！置我鞉鼓。奏鼓简简，衎我烈祖。汤孙奏假，绥我思成。鞉鼓渊渊，嘒嘒管声。既和且平，依我磬声。于赫汤孙！穆穆厥声。庸鼓有斁，万舞有奕。我有嘉客，亦不夷怿。自古在昔，先民有作。温恭朝夕，执事有恪，顾予烝尝，汤孙之将。[m
%
[0;32m 《淇奥》[m
[0;31m朝代：先秦[m
[0;33m作者：佚名[m
[0;37m瞻彼淇奥，绿竹猗猗。有匪君子，如切如磋，如琢如磨。瑟兮僩兮，赫兮咺兮。有匪君子，终不可谖兮。
瞻彼淇奥，绿竹青青。有匪君子，充耳琇莹，会弁如星。瑟兮僩兮，赫兮咺兮。有匪君子，终不可谖兮。
瞻彼淇奥，绿竹如箦。有匪君子，如金如锡，如圭如璧。宽兮绰兮，猗重较兮。善戏谑兮，不为虐兮。[m
%
[0;32m 《王孙圉论楚宝》[m
[0;31m朝代：先秦[m
[0;33m作者：佚名[m
[0;37m　　王孙圉聘于晋，定公飨之。赵简子鸣玉以相，问于王孙圉曰：“楚之白珩犹在乎？”对曰：“然。”简子曰：“其为宝也，几何矣？”曰：“未尝为宝。楚之所宝者，曰观射父，能作训辞，以行事于诸侯，使无以寡君为口实。又有左史倚相，能道训典，以叙百物，以朝夕献善败于寡君，使寡君无忘先王之业；又能上下说于鬼神，顺道其欲恶，使神无有怨痛于楚国。又有薮曰云，连徒洲，金、木、竹、箭之所生也，龟、珠、角、齿、皮、革、羽、毛，所以备赋，以戒不虞者也；所以共币帛，以宾享于诸侯者也。若诸侯之好币具，而导之以训辞，有不虞之备，而皇神相之，寡君其可以免罪于诸侯，而国民保焉。此楚国之宝也。若夫白珩，先王之玩也，何宝之焉？”
　　“圉闻国之宝，六而已：圣能制议百物，以辅相国家，则宝之；玉足以庇荫嘉谷，使无水旱之灾，则宝之；龟足以宪臧否，则宝之；珠足以御火灾，则宝之；金足以御兵乱，则宝之；山林薮泽足以备财用，则宝之。若夫哗嚣之美，楚虽蛮夷，不能宝也。”[m
%
[0;32m 《列子引逸诗》[m
[0;31m朝代：先秦[m
[0;33m作者：佚名[m
[0;37m良弓之子。
必先为箕。
良冶之子。
必先为裘。[m
%
[0;32m 《诸稽郢行成于吴》[m
[0;31m朝代：先秦[m
[0;33m作者：佚名[m
[0;37m　　吴王夫差起师伐越，越王勾践起师逆之江。
　　大夫种乃献谋曰：“夫吴之与越，唯天所授，王其无庸战。夫申胥、华登，简服吴国之士于甲兵，而未尝有所挫也。夫一人善射，百夫决拾，胜未可成。夫谋必素见成事焉，而后履之，不可以授命。王不如设戎，约辞行成，以喜其民，以广侈吴王之心。吾以卜之于天，天若弃吴，必许吾成而不吾足也，将必宽然有伯诸侯之心焉；既罢弊其民，而天夺之食，安受其烬，乃无有命矣。” 
　　越王许诺，乃命诸稽郢行成于吴，曰：“寡君勾践使下臣郢，不敢显然布币行礼，敢私告于下执事曰：‘昔者，越国见祸，得罪于天王，天王亲趋玉趾，以心孤句践，而又宥赦之。君王之于越也，繄起死人而肉白骨也。孤不敢忘天灾，其敢忘君王之大赐乎？今勾践申祸无良，草鄙之人，敢忘天王之大德，而思边陲之小怨，以重得罪于下执事？勾践用帅二三之老，亲委重罪，顿颡于边。今君王不察，盛怒属兵，将残伐越国。越国固贡献之邑也，君王不以鞭箠使之，而辱军士，使寇令焉！勾践请盟。一介嫡女，执箕帚以晐姓于王宫；一介嫡男，奉盘匜以随诸御。春秋贡献，不解于王府。天王岂辱裁之？亦征诸侯之礼也。’” 
　　夫谚曰：“‘狐埋之而狐搰之，是以无成功。’今天王既封殖越国，以明闻于天下，而又刈亡之，是天王之无成劳也。虽四方之诸侯，则何实以事吴？敢使下臣尽辞，唯天王秉利度义焉！”[m
%
[0;32m 《狡童》[m
[0;31m朝代：先秦[m
[0;33m作者：佚名[m
[0;37m彼狡童兮，不与我言兮。维子之故，使我不能餐兮。
彼狡童兮，不与我食兮。维子之故，使我不能息兮。[m
%
[0;32m 《白云谣》[m
[0;31m朝代：先秦[m
[0;33m作者：佚名[m
[0;37m白云在天。
山(添氵换阝二换山)自出。
道里悠远。
山川间之。
将子无死。
尚能复来。[m
%
[0;32m 《获麟歌》[m
[0;31m朝代：先秦[m
[0;33m作者：佚名[m
[0;37m唐虞世兮麟凤游。
今非其时来何求。
麟兮麟兮我心忧。[m
%
[0;32m 《缁衣》[m
[0;31m朝代：先秦[m
[0;33m作者：佚名[m
[0;37m缁衣之宜兮，敝予又改为兮。适子之馆兮。还予授子之粲兮。
缁衣之好兮，敝予又改造兮。适子之馆兮，还予授子之粲兮。
缁衣之席兮，敝予又改作兮。适子之馆兮，还予授子之粲兮。[m
%
[0;32m 《孔子诵》[m
[0;31m朝代：先秦[m
[0;33m作者：佚名[m
[0;37m麛裘面鞞。
投之无戾。
鞞之麛裘。
投之无邮。
袞衣章甫。
实获我所。
章甫袞衣。
惠我无私。[m
%
[0;32m 《公子重耳对秦客》[m
[0;31m朝代：先秦[m
[0;33m作者：佚名[m
[0;37m　　晋献公之丧，秦穆公使人吊公子重耳，且曰：“寡人闻之，亡国恒于斯，得国恒于斯。虽吾子俨然在忧服之中，丧亦不可久也，时亦不可失也，孺子其图之！”
　　以告舅犯。舅犯曰：“孺子其辞焉。丧人无宝，仁亲以为宝。父死之谓何？又因以为利，而天下其孰能说之？孺子其辞焉！”公子重耳对客曰：“君惠吊亡臣重耳。身丧父死，不得与于哭泣之哀，以为君忧。父死之谓何？或敢有他志，以辱君义。”稽颡而不拜，哭而起，起而不私。
　　子显以致命于穆公。穆公曰：“仁夫公子重耳！夫稽颡而不拜，则未为后也，故不成拜。哭而起，则爱父也。起而不私，则远利也。”[m
%
[0;32m 《兔爰》[m
[0;31m朝代：先秦[m
[0;33m作者：佚名[m
[0;37m有兔爰爰，雉离于罗。我生之初，尚无为；我生之后，逢此百罹。尚寐无吪！
有兔爰爰，雉离于罦。我生之初，尚无造；我生之后，逢此百忧。尚寐无觉！
有兔爰爰，雉离于罿。我生之初，尚无庸；我生之后，逢此百凶。尚寐无聪！[m
%
[0;32m 《雨无正》[m
[0;31m朝代：先秦[m
[0;33m作者：佚名[m
[0;37m浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。
周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。
如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？
戎成不退，饥成不遂。曾我暬御，惨惨日瘁。凡百君子，莫肯用讯。听言则答，谮言则退。
哀哉不能言，匪舌是出，维躬是瘁。哿矣能言，巧言如流，俾躬处休！
维曰予仕，孔棘且殆。云不何使，得罪于天子；亦云可使，怨及朋友。
谓尔迁于王都。曰予未有室家。鼠思泣血，无言不疾。昔尔出居，谁从作尔室？[m
%
[0;32m 《五子歌》[m
[0;31m朝代：先秦[m
[0;33m作者：佚名[m
[0;37m皇祖有训。
民可近。
不可下。
民惟邦本。
本固邦宁。
予视天下愚夫愚妇。
一能胜予。
怨岂在明。
不见是图。
予临兆民。
懔乎若朽索之驭六马。
为人上者。
奈何不敬。
训有之。
内作色荒。
外作禽荒。
甘酒嗜音。
峻宇雕墙。
有一于此。
未或不亡。
惟彼陶唐。
有此冀方。
今失厥道。
乱其纪纲。
乃底灭亡。
明明我祖。
万邦之君。
有典有则。
贻厥子孙。
关石和钧。
王府则有。
荒坠厥绪。
覆宗绝祀。
呜呼曷归。
予怀之悲。
万姓仇予。
予将畴依。
郁陶乎予心。
颜厚有忸怩。
弗慎厥德。
虽悔可追。[m
%
[0;32m 《防有鹊巢》[m
[0;31m朝代：先秦[m
[0;33m作者：佚名[m
[0;37m防有鹊巢，邛有旨苕。谁侜予美？心焉忉忉。
中唐有甓，邛有旨鷊。谁侜予美？心焉惕惕。[m
%
[0;32m 《列子引周谚》[m
[0;31m朝代：先秦[m
[0;33m作者：佚名[m
[0;37m田父可坐杀。[m
%
[0;32m 《丰》[m
[0;31m朝代：先秦[m
[0;33m作者：佚名[m
[0;37m子之丰兮，俟我乎巷兮，悔予不送兮。
子之昌兮，俟我乎堂兮，悔予不将兮。
衣锦褧衣，裳锦褧裳。叔兮伯兮，驾予与行。
裳锦褧裳，衣锦褧衣。叔兮伯兮，驾予与归。[m
%
[0;32m 《国风·王风·扬之水》[m
[0;31m朝代：先秦[m
[0;33m作者：佚名[m
[0;37m扬之水，不流束薪。彼其之子，不与我戍申。怀哉怀哉，曷月予还归哉？
扬之水，不流束楚。彼其之子，不与我戍甫。怀哉怀哉，曷月予还归哉？
扬之水，不流束蒲。彼其之子，不与我戍许。怀哉怀哉，曷月予还归哉？[m
%
[0;32m 《成王冠辞》[m
[0;31m朝代：先秦[m
[0;33m作者：佚名[m
[0;37m令月吉日。
王始加元服。
去王幼志服袞职。
钦若昊天。
六合是式。
率尔祖考。
永永无极。[m
%
[0;32m 《祭侯辞》[m
[0;31m朝代：先秦[m
[0;33m作者：佚名[m
[0;37m惟若宁侯。
毋或若女不宁侯。
不属于王所。
故抗而射女。
强饮强食。
诒尔曾孙。
诸侯百福。[m
%
[0;32m 《何草不黄》[m
[0;31m朝代：先秦[m
[0;33m作者：佚名[m
[0;37m何草不黄？何日不行？何人不将？经营四方。
何草不玄？何人不矜？哀我征夫，独为匪民。
匪兕匪虎，率彼旷野。哀我征夫，朝夕不暇。
有芃者狐，率彼幽草。有栈之车，行彼周道。[m
%
[0;32m 《江汉》[m
[0;31m朝代：先秦[m
[0;33m作者：佚名[m
[0;37m江汉浮浮，武夫滔滔。匪安匪游，淮夷来求。既出我车，既设我旟。匪安匪舒，淮夷来铺。
江汉汤汤，武夫洸洸。经营四方，告成于王。四方既平，王国庶定。时靡有争，王心载宁。
江汉之浒，王命召虎：式辟四方，彻我疆土。匪疚匪棘，王国来极。于疆于理，至于南海。
王命召虎：来旬来宣。文武受命，召公维翰。无曰予小子，召公是似。肇敏戎公，用锡尔祉。
厘尔圭瓒，秬鬯一卣。告于文人，锡山土田。于周受命，自召祖命，虎拜稽首：天子万年！
虎拜稽首，对扬王休。作召公考：天子万寿！明明天子，令闻不已，矢其文德，洽此四国。[m
%
[0;32m 《大东》[m
[0;31m朝代：先秦[m
[0;33m作者：佚名[m
[0;37m维南有箕，不可以簸扬；
维北有斗，不可以挹酒浆。[m
%
[0;32m 《季札观周乐 / 季札观乐》[m
[0;31m朝代：先秦[m
[0;33m作者：左丘明[m
[0;37m　　吴公子札来聘。……请观于周乐。使工为之歌《周南》、《召南》，曰：“美哉！始基之矣，犹未也，然勤而不怨矣。为之歌《邶》、《鄘》、《卫》，曰：“美哉，渊乎！忧而不困者也。吾闻卫康叔、武公之德如是，是其《卫风》乎？”为之歌《王》曰：“美哉！思而不惧，其周之东乎！”为之歌《郑》，曰：“美哉！其细已甚，民弗堪也。是其先亡乎！”为之歌《齐》，曰：“美哉，泱泱乎！大风也哉！表东海者，其大公乎？国未可量也。”为之歌《豳》，曰：“美哉，荡乎！乐而不淫，其周公之东乎？”为之歌《秦》，曰：“此之谓夏声。夫能夏则大，大之至也，其周之旧乎！”为之歌《魏》，曰：“美哉，渢渢乎！大而婉，险而易行，以德辅此，则明主也！”为之歌《唐》，曰：“思深哉！其有陶唐氏之遗民乎？不然，何忧之远也？非令德之后，谁能若是？”为．之歌《陈》，曰：“国无主，其能久乎！”自《郐》以下无讥焉！
　　为之歌《小雅》，曰。“美哉！思而不贰，怨而不言，其周德之衰乎？犹有先王之遗民焉！”为之歌《大雅》，曰：“广哉！熙熙乎！曲而有直体，其文王之德乎？”
　　为之歌《颂》，曰：“至矣哉！直而不倨，曲而不屈；迩而不逼，远而不携；迁而不淫，复而不厌；哀而不愁，乐而不荒；用而不匮，广而不宣；施而不费，取而不贪；处而不底，行而不流。五声和，八风平；节有度，守有序。盛德之所同也！”
　　见舞《象箾》、《南龠》者，曰：“美哉，犹有憾！”见舞《大武》者，曰：“美哉，周之盛也，其若此乎？”见舞《韶濩》者，曰：“圣人之弘也，而犹有惭德，圣人之难也！”见舞《大夏》者，曰：“美哉！勤而不德。非禹，其谁能修之！”见舞《韶箾》者“，曰：“德至矣哉！大矣，如天之无不帱也，如地之无不载也！虽甚盛德，其蔑以加于此矣。观止矣！若有他乐，吾不敢请已！”[m
%
[0;32m 《陟岵》[m
[0;31m朝代：先秦[m
[0;33m作者：佚名[m
[0;37m陟彼岵兮，瞻望父兮。父曰：嗟！予子行役，夙夜无已。上慎旃哉，犹来！无止！
陟彼屺兮，瞻望母兮。母曰：嗟！予季行役，夙夜无寐。上慎旃哉，犹来！无弃！
陟彼冈兮，瞻望兄兮。兄曰：嗟！予弟行役，夙夜必偕。上慎旃哉，犹来！无死！[m
%
[0;32m 《论语十则》[m
[0;31m朝代：先秦[m
[0;33m作者：佚名[m
[0;37m子曰：“学而时习之，不亦说乎?有朋自远方来，不亦乐乎?人不知而不愠，不亦君子乎?”（《学而》）
曾子曰：“吾日三省吾身：为人谋而不忠乎？与朋友交而不信乎？传不习乎？”（《学而》）
子曰：“温故而知新，可以为师矣。”（《为政》）
子曰：“学而不思则罔,思而不学则殆。”（《为政》）
子曰：“由，诲女知之乎！知之为知之，不知为不知，是知也。”（《为政》）
子曰：“见贤思齐焉，见不贤而内自省也。”（《里仁》）
子曰：“三人行，必有我师焉。择其善者而从之，其不善者而改之。”（《述而》）
曾子曰：“士不可以不弘毅，任重而道远。仁以为己任，不亦重乎？死而后已，不亦远乎？”（《泰伯》）
子曰：“岁寒，然后知松柏之后凋也。”（《子罕》）
子贡问曰：“有一言而可以终身行之者乎？”子曰：“其恕乎！己所不欲，勿施于人。”（《卫灵公》）[m
%
[0;32m 《草虫》[m
[0;31m朝代：先秦[m
[0;33m作者：佚名[m
[0;37m喓喓草虫，趯趯阜螽。未见君子，忧心忡忡。亦既见止，亦既觏止，我心则降。
陟彼南山，言采其蕨。未见君子，忧心惙惙。亦既见止，亦既觏止，我心则说。
陟彼南山，言采其薇。未见君子，我心伤悲。亦既见止，亦既觏止，我心则夷。[m
%
[0;32m 《弈秋》[m
[0;31m朝代：先秦[m
[0;33m作者：孟子及弟子[m
[0;37m　　孟子曰：“无或乎王之不智也。虽有天下易生之物也，一日暴之，十日寒之，未有能生者也。吾见亦罕矣，吾退而寒之者至矣，吾如有萌焉何哉？今夫弈之为数，小数也；不专心致志。则不得也。弈秋，通国之善奕者也。使弈秋诲二人弈，其一人专心致志，惟弈秋之为听。一人虽听之，一心以为有鸿鹄将至，思援弓缴而射之，虽与之俱学，弗若之矣，为是其智弗若与？曰：非然也。”[m
%
[0;32m 《离骚》[m
[0;31m朝代：先秦[m
[0;33m作者：屈原[m
[0;37m帝高阳之苗裔兮，朕皇考曰伯庸。
摄提贞于孟陬兮，惟庚寅吾以降。
皇览揆余初度兮，肇锡余以嘉名：
名余曰正则兮，字余曰灵均。
纷吾既有此内美兮，又重之以修能。
扈江离与辟芷兮，纫秋兰以为佩。
汨余若将不及兮，恐年岁之不吾与。
朝搴阰之木兰兮，夕揽洲之宿莽。
日月忽其不淹兮，春与秋其代序。
惟草木之零落兮，恐美人之迟暮。(惟 通：唯)
不抚壮而弃秽兮，何不改乎此度?
乘骐骥以驰骋兮，来吾道夫先路！
昔三后之纯粹兮，固众芳之所在。
杂申椒与菌桂兮，岂惟纫夫蕙茝！
彼尧、舜之耿介兮，既遵道而得路。
何桀纣之猖披兮，夫惟捷径以窘步。
惟夫党人之偷乐兮，路幽昧以险隘。
岂余身之殚殃兮，恐皇舆之败绩！
忽奔走以先后兮，及前王之踵武。
荃不查余之中情兮，反信谗而齌怒。
余固知謇謇之为患兮，忍而不能舍也。
指九天以为正兮，夫惟灵修之故也。
曰黄昏以为期兮，羌中道而改路！
初既与余成言兮，后悔遁而有他。
余既不难夫离别兮，伤灵修之数化。
余既滋兰之九畹兮，又树蕙之百亩。
畦留夷与揭车兮，杂杜衡与芳芷。
冀枝叶之峻茂兮，愿俟时乎吾将刈。
虽萎绝其亦何伤兮，哀众芳之芜秽。
众皆竞进以贪婪兮，凭不厌乎求索。
羌内恕己以量人兮，各兴心而嫉妒。
忽驰骛以追逐兮，非余心之所急。
老冉冉其将至兮，恐修名之不立。
朝饮木兰之坠露兮，夕餐秋菊之落英。
苟余情其信姱以练要兮，长顑颔亦何伤。
掔木根以结茞兮，贯薜荔之落蕊。
矫菌桂以纫蕙兮，索胡绳之纚纚。
謇吾法夫前修兮，非世俗之所服。
虽不周于今之人兮，愿依彭咸之遗则。
长太息以掩涕兮，哀民生之多艰。
余虽好修姱以鞿羁兮，謇朝谇而夕替。
既替余以蕙纕兮，又申之以揽茝。
亦余心之所善兮，虽九死其犹未悔。
怨灵修之浩荡兮，终不察夫民心。
众女嫉余之蛾眉兮，谣诼谓余以善淫。
固时俗之工巧兮，偭规矩而改错。
背绳墨以追曲兮，竞周容以为度。
忳郁邑余侘傺兮，吾独穷困乎此时也。
宁溘死以流亡兮，余不忍为此态也。
鸷鸟之不群兮，自前世而固然。
何方圜之能周兮，夫孰异道而相安？
屈心而抑志兮，忍尤而攘诟。
伏清白以死直兮，固前圣之所厚。
悔相道之不察兮，延伫乎吾将反。
回朕车以复路兮，及行迷之未远。
步余马于兰皋兮，驰椒丘且焉止息。
进不入以离尤兮，退将复修吾初服。
制芰荷以为衣兮，集芙蓉以为裳。
不吾知其亦已兮，苟余情其信芳。
高余冠之岌岌兮，长余佩之陆离。
芳与泽其杂糅兮，唯昭质其犹未亏。
忽反顾以游目兮，将往观乎四荒。
佩缤纷其繁饰兮，芳菲菲其弥章。
民生各有所乐兮，余独好修以为常。
虽体解吾犹未变兮，岂余心之可惩。
女嬃之婵媛兮，申申其詈予，曰：
「鲧婞直以亡身兮，终然夭乎羽之野。
汝何博謇而好修兮，纷独有此姱节？
薋菉葹以盈室兮，判独离而不服。」
众不可户说兮，孰云察余之中情？
世并举而好朋兮，夫何茕独而不予听？
依前圣以节中兮，喟凭心而历兹。
济沅、湘以南征兮，就重华而敶词：
启《九辩》与《九歌》兮，夏康娱以自纵。
不顾难以图后兮，五子用失乎家衖。
羿淫游以佚畋兮，又好射夫封狐。
固乱流其鲜终兮，浞又贪夫厥家。
浇身被服强圉兮，纵欲而不忍。
日康娱而自忘兮，厥首用夫颠陨。
夏桀之常违兮，乃遂焉而逢殃。
后辛之菹醢兮，殷宗用而不长。
汤、禹俨而祗敬兮，周论道而莫差。
举贤才而授能兮，循绳墨而不颇。
皇天无私阿兮，览民德焉错辅。
夫维圣哲以茂行兮，苟得用此下土。
瞻前而顾后兮，相观民之计极。
夫孰非义而可用兮？孰非善而可服？
阽余身而危死兮，览余初其犹未悔。
不量凿而正枘兮，固前修以菹醢。
曾歔欷余郁邑兮，哀朕时之不当。
揽茹蕙以掩涕兮，沾余襟之浪浪。
跪敷衽以陈辞兮，耿吾既得此中正。
驷玉虬以桀鹥兮，溘埃风余上征。
朝发轫于苍梧兮，夕余至乎县圃。
欲少留此灵琐兮，日忽忽其将暮。
吾令羲和弭节兮，望崦嵫而勿迫。
路漫漫其修远兮，吾将上下而求索。
饮余马于咸池兮，总余辔乎扶桑。
折若木以拂日兮，聊逍遥以相羊。
前望舒使先驱兮，后飞廉使奔属。
鸾皇为余先戒兮，雷师告余以未具。
吾令凤鸟飞腾兮，继之以日夜。
飘风屯其相离兮，帅云霓而来御。
纷总总其离合兮，斑陆离其上下。
吾令帝阍开关兮，倚阊阖而望予。
时暧暧其将罢兮，结幽兰而延伫。
世溷浊而不分兮，好蔽美而嫉妒。
朝吾将济于白水兮，登阆风而绁马。
忽反顾以流涕兮，哀高丘之无女。
溘吾游此春宫兮，折琼枝以继佩。
及荣华之未落兮，相下女之可诒。
吾令丰隆乘云兮，求宓妃之所在。
解佩纕以结言兮，吾令謇修以为理。
纷总总其离合兮，忽纬繣其难迁。
夕归次于穷石兮，朝濯发乎洧盘。
保厥美以骄傲兮，日康娱以淫游。
虽信美而无礼兮，来违弃而改求。
览相观于四极兮，周流乎天余乃下。
望瑶台之偃蹇兮，见有娀之佚女。
吾令鸩为媒兮，鸩告余以不好。
雄鸠之鸣逝兮，余犹恶其佻巧。
心犹豫而狐疑兮，欲自适而不可。
凤皇既受诒兮，恐高辛之先我。
欲远集而无所止兮，聊浮游以逍遥。
及少康之未家兮，留有虞之二姚。
理弱而媒拙兮，恐导言之不固。
世溷浊而嫉贤兮，好蔽美而称恶。
闺中既以邃远兮，哲王又不寤。
怀朕情而不发兮，余焉能忍而与此终古？
索琼茅以筳篿兮，命灵氛为余占之。
曰：「两美其必合兮，孰信修而慕之？
思九州之博大兮，岂惟是其有女？」
曰：「勉远逝而无狐疑兮，孰求美而释女？
何所独无芳草兮，尔何怀乎故宇？」
世幽昧以昡曜兮，孰云察余之善恶？
民好恶其不同兮，惟此党人其独异！
户服艾以盈要兮，谓幽兰其不可佩。
览察草木其犹未得兮，岂珵美之能当？
苏粪壤以充祎兮，谓申椒其不芳。
欲从灵氛之吉占兮，心犹豫而狐疑。
巫咸将夕降兮，怀椒糈而要之。
百神翳其备降兮，九疑缤其并迎。
皇剡剡其扬灵兮，告余以吉故。
曰：「勉升降以上下兮，求矩矱之所同。
汤、禹俨而求合兮，挚、咎繇而能调。
苟中情其好修兮，又何必用夫行媒？
说操筑于傅岩兮，武丁用而不疑。
吕望之鼓刀兮，遭周文而得举。
宁戚之讴歌兮，齐桓闻以该辅。
及年岁之未晏兮，时亦犹其未央。
恐鹈鴃之先鸣兮，使夫百草为之不芳。」
何琼佩之偃蹇兮，众薆然而蔽之。
惟此党人之不谅兮，恐嫉妒而折之。
时缤纷其变易兮，又何可以淹留？
兰芷变而不芳兮，荃蕙化而为茅。
何昔日之芳草兮，今直为此萧艾也？
岂其有他故兮，莫好修之害也！
余以兰为可恃兮，羌无实而容长。
委厥美以从俗兮，苟得列乎众芳。
椒专佞以慢慆兮，樧又欲充夫佩帏。
既干进而务入兮，又何芳之能祗？
固时俗之流从兮，又孰能无变化？
览椒兰其若兹兮，又况揭车与江离？
惟兹佩之可贵兮，委厥美而历兹。
芳菲菲而难亏兮，芬至今犹未沬。
和调度以自娱兮，聊浮游而求女。
及余饰之方壮兮，周流观乎上下。
灵氛既告余以吉占兮，历吉日乎吾将行。
折琼枝以为羞兮，精琼爢以为粻。
为余驾飞龙兮，杂瑶象以为车。
何离心之可同兮？吾将远逝以自疏。
邅吾道夫昆仑兮，路修远以周流。
扬云霓之晻蔼兮，鸣玉鸾之啾啾。
朝发轫于天津兮，夕余至乎西极。
凤皇翼其承旗兮，高翱翔之翼翼。
忽吾行此流沙兮，遵赤水而容与。
麾蛟龙使梁津兮，诏西皇使涉予。
路修远以多艰兮，腾众车使径待。
路不周以左转兮，指西海以为期。
屯余车其千乘兮，齐玉轪而并驰。
驾八龙之婉婉兮，载云旗之委蛇。
抑志而弭节兮，神高驰之邈邈。
奏《九歌》而舞《韶》兮，聊假日以媮乐。
陟升皇之赫戏兮，忽临睨夫旧乡。
仆夫悲余马怀兮，蜷局顾而不行。
乱曰：已矣哉！
国无人莫我知兮，又何怀乎故都！
既莫足与为美政兮，吾将从彭咸之所居！[m
%
[0;32m 《吴子使札来聘》[m
[0;31m朝代：先秦[m
[0;33m作者：公羊高[m
[0;37m　　吴无君，无大夫，此何以有君，有大夫？贤季子也。何贤乎季子？让国也。其让国奈何？谒也，馀祭也，夷昧也，与季子同母者四。季子弱而才，兄弟皆爱之，同欲立之以为君。谒曰：“今若是迮而与季子国，季子犹不受也。请无与子而与弟，弟兄迭为君，而致国乎季子。”皆曰诺。故诸为君者皆轻死为勇，饮食必祝，曰：“天苟有吴国，尚速有悔于予身。”故谒也死，馀祭也立。馀祭也死，夷昧也立。夷昧也死，则国宜之季子者也，季子使而亡焉。僚者长庶也，即之。季之使而反，至而君之尔。阖庐曰：“先君之所以不与子国，而与弟者，凡为季子故也。将从先君之命与，则国宜之季子者也；如不从先君之命与子，我宜当立者也。僚恶得为君？”于是使专诸刺僚，而致国乎季子。季子不受，曰：“尔杀吾君，吾受尔国，是吾与尔为篡也。尔杀吾兄，吾又杀尔，是父子兄弟相杀，终身无已也。”去之延陵，终身不入吴国。故君子以其不受为义，以其不杀为仁，贤季子。则吴何以有君，有大夫？以季子为臣，则宜有君者也。札者何？吴季子之名也。春秋贤者不名，此何以名？许夷狄者，不一而足也。季子者，所贤也，曷为不足乎季子？许人臣者必使臣，许人子者必使子也。[m
%
[0;32m 《驹支不屈于晋》[m
[0;31m朝代：先秦[m
[0;33m作者：左丘明[m
[0;37m　　会于向，将执戎子驹支。范宣子亲数诸朝。曰：“来，姜戎氏。昔秦人迫逐乃祖吾离于瓜州，乃祖吾离被苫盖，蒙荆棘，以来归我先君。我先君惠公有不腆之田，与女剖分而食之。今诸侯之事我寡君不如昔者，盖言语漏泄，则职女之由。诘朝之事，尔无与焉！与，将执女。”
　　对曰：“昔秦人负恃其众，贪于土地，逐我诸戎。惠公蠲其大德，谓我诸戎是四岳之裔胄也，毋是翦弃。赐我南鄙之田，狐狸所居，豺狼所嗥。我诸戎除翦其荆棘，驱其狐狸豺狼，以为先君不侵不叛之臣，至于今不贰。昔文公与秦伐郑，秦人窃与郑盟而舍戍焉，于是乎有肴之师。晋御其上，戎亢其下，秦师不复，我诸戎实然。譬如捕鹿，晋人角之，诸戎掎之，与晋踣之，戎何以不免？自是以来，晋之百役，与我诸戎相继于时，以从执政，犹肴志也，岂敢离逷？令官之师旅，无乃实有所阙，以携诸侯，而罪我诸戎。我诸戎饮食衣服不与华同，贽币不通，言语不达，何恶之能为？不与于会，亦无瞢焉。”赋《青蝇》而退。
　　宣子辞焉，使即事于会，成恺悌也。[m
%
[0;32m 《二子乘舟》[m
[0;31m朝代：先秦[m
[0;33m作者：佚名[m
[0;37m二子乘舟，泛泛其景。愿言思子，中心养养！
二子乘舟，泛泛其逝。愿言思子，不瑕有害？[m
%
[0;32m 《论语七则》[m
[0;31m朝代：先秦[m
[0;33m作者：佚名[m
[0;37m　　子曰:“吾十有五而志于学，三十而立，四十而不惑，五十而知天命，六十而耳顺，七十而从心所欲，不踰矩。”(踰 同：逾)
　　子曰：“君子食无求饱，居无求安，敏于事而慎于言，就有道而正焉，可谓好学也已。”
　　子曰：“饭疏食，饮水，曲肱而枕之，乐亦在其中矣。不义而富且贵，于我如浮云。”
　　子曰：“衣敝緼袍，与衣狐貉者立，而不耻者，其由也与!”“不忮不求，何用不臧?”子路终身诵之。子曰：“是道也，何足以臧?”
　　子貢問為仁。子曰：“工欲善其事，必先利其器。居是邦也，事其大夫之賢者，友其士之仁者。”《論語•衛靈公》
　　子贡问曰：“乡人皆好之，何如？”子曰：“未可也。”“乡人皆恶之，何如？”子曰：“未可也。不如乡人之善者好之，其不善者恶之。”
　　子谓子贡曰，“女与回也孰愈？”对曰，“赐也何敢望回？回也闻一以知十，赐也闻一以知二。”子曰，“弗如也，吾与女弗如也。”[m
%
[0;32m 《吕氏春秋引逸诗》[m
[0;31m朝代：先秦[m
[0;33m作者：佚名[m
[0;37m将欲毁之。
必重累之。
将欲踣之。
心高举之。
君君子则正。
以行其德。
君贱人则宽。
以尽其力。
唯则定国。[m
%
[0;32m 《大招》[m
[0;31m朝代：先秦[m
[0;33m作者：屈原[m
[0;37m青春受谢，白日昭只。
春气奋发，万物遽只。
冥凌浃行，魂无逃只。
魂魄归来！无远遥只。
魂乎归来！无东无西，无南无北只。
东有大海，溺水浟浟只。
螭龙并流，上下悠悠只。
雾雨淫淫，白皓胶只。
魂乎无东！汤谷寂寥只。
魂乎无南！南有炎火千里，蝮蛇蜒只。
山林险隘，虎豹蜿只。
鰅鳙短狐，王虺骞只。
魂乎无南！蜮伤躬只；
魂乎无西！西方流沙，漭洋洋只。
豕首纵目，被发鬤只。
长爪踞牙，诶笑狂只。
魂乎无西！多害伤只。
魂乎无北！北有寒山，趠龙赩只。
代水不可涉，深不可测只。
天白颢颢，寒凝凝只。
魂乎无往！盈北极只。
魂魄归来！闲以静只。
自恣荆楚，安以定只。
逞志究欲，心意安只。
穷身永乐，年寿延只。
魂乎归来！乐不可言只。
五谷六仞，设菰梁只。
鼎臑盈望，和致芳只。
内鸧鸽鹄，味豺羹只。
魂乎归来！恣所尝只。
鲜蠵甘鸡，和楚酪只。
醢豚苦狗，脍苴蒪只。
吴酸蒿蒌，不沾薄只。
魂兮归来！恣所择只。
炙鸹烝凫，煔鹑敶只。
煎鰿膗雀，遽爽存只。
魂乎归来！丽以先只。
四酎并孰，不涩嗌只。
清馨冻饮，不歠役只。
吴醴白蘖，和楚沥只。
魂乎归来！不遽惕只。
代秦郑卫，鸣竽张只。
伏戏《驾辩》，楚《劳商》只。
讴和《扬阿》，赵萧倡只。
魂乎归来！定空桑只。
二八接舞，投诗赋只。
叩钟调磬，娱人乱只。
四上竞气，极声变只。
魂乎归来！听歌譔只。
朱唇皓齿，嫭以姱只。
比德好闲，习以都只。
丰肉微骨，调以娱只。
魂乎归来！安以舒只。
嫮目宜笑，娥眉曼只。
容则秀雅，稚朱颜只。
魂乎归来！静以安只。
姱修滂浩，丽以佳只。
曾颊倚耳，曲眉规只。
滂心绰态，姣丽施只。
小腰秀颈，若鲜卑只。
魂乎归来！思怨移只。
易中利心，以动作只。
粉白黛黑，施芳泽只。
长袂拂面，善留客只。
魂乎归来！以娱昔只。
青色直眉，美目媔只。
靥辅奇牙，宜笑嘕只。
丰肉微骨，体便娟只。
魂乎归来！恣所便只。
夏屋广大，沙堂秀只。
南房小坛，观绝霤只。
曲屋步壛，宜扰畜只。
腾驾步游，猎春囿只。
琼轂错衡，英华假只。
茝兰桂树，郁弥路只。
魂乎归来！恣志虑只。
孔雀盈园，畜鸾皇只！
鵾鸿群晨，杂鶖鸧只。
鸿鹄代游，曼骕驦只。
魂乎归来！凤凰翔只。
曼泽怡面，血气盛只。
永宜厥身，保寿命只。
室家盈廷，爵禄盛只。
魂乎归来！居室定只。
接径千里，出若云只。
三圭重侯，听类神只。
察笃夭隐，孤寡存只。
魂兮归来！正始昆只。
田邑千畛，人阜昌只。
美冒众流，德泽章只。
先威后文，善美明只。
魂乎归来！赏罚当只。
名声若日，照四海只。
德誉配天，万民理只。
北至幽陵，南交阯只。
西薄羊肠，东穷海只。
魂乎归来！尚贤士只。
发政献行，禁苛暴只。
举杰压陛，诛讥罢只。
直赢在位，近禹麾只。
豪杰执政，流泽施只。
魂乎来归！国家为只。
雄雄赫赫，天德明只。
三公穆穆，登降堂只。
诸侯毕极，立九卿只。
昭质既设，大侯张只。
执弓挟矢，揖辞让只。
魂乎来归！尚三王只。[m
%
[0;32m 《株林》[m
[0;31m朝代：先秦[m
[0;33m作者：佚名[m
[0;37m胡为乎株林？从夏南！匪适株林，从夏南！
驾我乘马，说于株野。乘我乘驹，朝食于株！[m
%
[0;32m 《鼓琴歌》[m
[0;31m朝代：先秦[m
[0;33m作者：佚名[m
[0;37m美人荧荧兮颜若苕之荣。
命乎命乎。
逢天时而生。
曾无我赢。[m
%
[0;32m 《远游》[m
[0;31m朝代：先秦[m
[0;33m作者：屈原[m
[0;37m悲时俗之迫阨兮，愿轻举而远游。
质菲薄而无因兮，焉讬乘而上浮？
遭沈浊而污秽兮，独郁结其谁语！
夜耿耿而不寐兮，魂营营而至曙。
惟天地之无穷兮，哀人生之长勤。
往者余弗及兮，来者吾不闻。
步徙倚而遥思兮，怊惝怳而乖怀。
意荒忽而流荡兮，心愁悽而增悲。
神倏忽而不反兮，形枯槁而独留。
内惟省以操端兮，求正气之所由。
漠虚静以恬愉兮，澹无为而自得。
闻赤松之清尘兮，愿承风乎遗则。
贵真人之休德兮，美往世之登仙；
与化去而不见兮，名声著而日延。
奇傅说之讬辰星兮，羡韩众之得一。
形穆穆以浸远兮，离人群而遁逸。
因气变而遂曾举兮，忽神奔而鬼怪。
时仿佛以遥见兮，精晈晈以往来。
超氛埃而淑邮兮，终不反其故都。
免众患而不惧兮，世莫知其所如。
恐天时之代序兮，耀灵晔而西征。
微霜降而下沦兮，悼芳草之先蘦。
聊仿佯而逍遥兮，永历年而无成。
谁可与玩斯遗芳兮？长向风而舒情。
高阳邈以远兮，余将焉所程？
重曰：
春秋忽其不淹兮，奚久留此故居。
轩辕不可攀援兮，吾将从王乔而娱戏。
餐六气而饮沆瀣兮，漱正阳而含朝霞。
保神明之清澄兮，精气入而麤秽除。
顺凯风以从游兮，至南巢而壹息。
见王子而宿之兮，审壹气之和德。
曰“道可受兮，不可传；
其小无内兮，其大无垠。
毋滑而魂兮，彼将自然；
壹气孔神兮，于中夜存。
虚以待之存，无为之先；
庶类以成兮，此德之门。”
闻至贵而遂徂兮，忽乎吾将行。
仍羽人于丹丘，留不死之旧乡。
朝濯发于汤谷兮，夕晞余身兮九阳。
吸飞泉之微液兮，怀琬琰之华英。
玉色頩以脕颜兮，精醇粹而始壮。
质销铄以汋约兮，神要眇以淫放。
嘉南州之炎德兮，丽桂树之冬荣；
山萧条而无兽兮，野寂漠其无人。
载营魄而登霞兮，掩浮云而上征。
命天阍其开关兮，排阊阖而望予。
召丰隆使先导兮，问太微之所居。
集重阳入帝宫兮，造旬始而观清都。
朝发轫于太仪兮，夕始临乎于微闾。
屯余车之万乘兮，纷容与而并驰。
驾八龙之婉婉兮，载云旗之逶蛇。
建雄虹之采旄兮，五色杂而炫耀。
服偃蹇以低昂兮，骖连蜷以骄骜。
骑胶葛以杂乱兮，斑漫衍而方行。
撰余辔而正策兮，吾将过乎句芒。
历太皓以右转兮，前飞廉以启路。
阳杲杲其未光兮，凌天地以径度。
风伯为余先驱兮，氛埃辟而清凉。
凤凰翼其承旂兮，遇蓐收乎西皇。
揽慧星以为旍兮，举斗柄以为麾。
叛陆离其上下兮，游惊雾之流波。
时暧曃其曭莽兮，召玄武而奔属。
后文昌使掌行兮，选署众神以并轂。
路漫漫其修远兮，徐弭节而高厉。
左雨师使径侍兮，右雷公以为卫。
欲度世以忘归兮，意姿睢以抯挢。
内欣欣而自美兮，聊媮娱以淫乐。
涉青云以汎滥游兮，忽临睨夫旧乡。
仆夫怀余心悲兮，边马顾而不行。
思旧故以想象兮，长太息而掩涕。
汜容与而遐举兮，聊抑志而自弭。
指炎神而直驰兮，吾将往乎南疑。
览方外之荒忽兮，沛罔瀁而自浮。
祝融戒而跸御兮，腾告鸾鸟迎宓妃。
张咸池奏承云兮，二女御九韶歌。
使湘灵鼓瑟兮，令海若舞冯夷。
玄螭虫象并出进兮，形蟉虯而逶蛇。
雌蜺便娟以增挠兮，鸾鸟轩翥而翔飞。
音乐博衍无终极兮，焉乃逝以徘徊。
舒并节以驰骛兮，逴绝垠乎寒门。
轶迅风于清源兮，从颛顼乎增冰。
历玄冥以邪径兮，乘间维以反顾。
召黔赢而见之兮，为余先乎平路。
经营四方兮，周流六漠。
上至列缺兮，降望大壑。
下峥嵘而无地兮，上寥廓而无天。
视倏忽而无见兮，听惝恍而无闻。
超无为以至清兮，与泰初而为邻。[m
%
[0;32m 《渐渐之石》[m
[0;31m朝代：先秦[m
[0;33m作者：佚名[m
[0;37m渐渐之石，维其高矣。山川悠远，维其劳矣。武人东征，不皇朝矣。
渐渐之石，维其卒矣。山川悠远，曷其没矣？武人东征，不皇出矣。
有豕白蹢，烝涉波矣。月离于毕，俾滂沱矣。武人东征，不皇他矣。[m
%
[0;32m 《晏子谏杀烛邹》[m
[0;31m朝代：先秦[m
[0;33m作者：刘向 编[m
[0;37m　　齐景公好弋，使烛邹主鸟而亡之。公怒，诏吏欲杀之。晏子曰： “烛邹有罪三，请数之以其罪杀之。”公曰：“可。”于是召而数之公前，曰：“烛邹，汝为吾君主鸟而亡之，是罪一也；使吾君以鸟之故杀人，是罪二也；使诸侯闻之以吾君重鸟而轻士 ，是罪三也。数烛邹罪已毕，请杀之 。”公曰：“勿杀！寡人闻命矣。”[m
%
[0;32m 《斯干》[m
[0;31m朝代：先秦[m
[0;33m作者：佚名[m
[0;37m秩秩斯干，幽幽南山。如竹苞矣，如松茂矣。兄及弟矣，式相好矣，无相犹矣。
似续妣祖，筑室百堵，西南其户。爰居爰处，爰笑爰语。
约之阁阁，椓之橐橐。风雨攸除，鸟鼠攸去，君子攸芋。
如跂斯翼，如矢斯棘，如鸟斯革，如翚斯飞，君子攸跻。
殖殖其庭，有觉其楹。哙哙其正，哕哕其冥。君子攸宁。
下莞上簟，乃安斯寝。乃寝乃兴，乃占我梦。吉梦维何？维熊维罴，维虺维蛇。
大人占之：维熊维罴，男子之祥；维虺维蛇，女子之祥。
乃生男子，载寝之床。载衣之裳，载弄之璋。其泣喤喤，朱芾斯皇，室家君王。
乃生女子，载寝之地。载衣之裼，载弄之瓦。无非无仪，唯酒食是议，无父母诒罹。[m
%
[0;32m 《触龙说赵太后》[m
[0;31m朝代：先秦[m
[0;33m作者：刘向[m
[0;37m　　赵太后新用事，秦急攻之。赵氏求救于齐，齐曰：“必以长安君为质，兵乃出。”太后不肯，大臣强谏。太后明谓左右：“有复言令长安君为质者，老妇必唾其面。”
　　左师触龙言愿见太后。太后盛气而揖之。入而徐趋，至而自谢，曰：“老臣病足，曾不能疾走，不得见久矣。窃自恕，而恐太后玉体之有所郄也，故愿望见太后。”太后曰：“老妇恃辇而行。”曰：“日食饮得无衰乎？”曰：“恃粥耳。”曰：“老臣今者殊不欲食，乃自强步，日三四里，少益耆食，和于身。”太后曰：“老妇不能。”太后之色少解。
　　左师公曰：“老臣贱息舒祺，最少，不肖；而臣衰，窃爱怜之。愿令得补黑衣之数，以卫王宫。没死以闻。”太后曰：“敬诺。年几何矣？”对曰：“十五岁矣。虽少，愿及未填沟壑而托之。”太后曰：“丈夫亦爱怜其少子乎？”对曰：“甚于妇人。”太后笑曰：“妇人异甚。”对曰：“老臣窃以为媪之爱燕后贤于长安君。”曰：“君过矣！不若长安君之甚。”左师公曰：“父母之爱子，则为之计深远。媪之送燕后也，持其踵，为之泣，念悲其远也，亦哀之矣。已行，非弗思也，祭祀必祝之，祝曰：‘必勿使反。’岂非计久长，有子孙相继为王也哉？”太后曰：“然。”
　　左师公曰：“今三世以前，至于赵之为赵，赵王之子孙侯者，其继有在者乎？”曰：“无有。”曰：“微独赵，诸侯有在者乎？”曰：“老妇不闻也。”“此其近者祸及身，远者及其子孙。岂人主之子孙则必不善哉？位尊而无功，奉厚而无劳，而挟重器多也。今媪尊长安君之位，而封之以膏腴之地，多予之重器，而不及今令有功于国，—旦山陵崩，长安君何以自托于赵？老臣以媪为长安君计短也，故以为其爱不若燕后。”太后曰：“诺，恣君之所使之。”
　　于是为长安君约车百乘，质于齐，齐兵乃出。
　　子义闻之曰：“人主之子也、骨肉之亲也，犹不能恃无功之尊、无劳之奉，已守金玉之重也，而况人臣乎。”[m
%
[0;32m 《抑》[m
[0;31m朝代：先秦[m
[0;33m作者：佚名[m
[0;37m抑抑威仪，维德之隅。人亦有言：靡哲不愚，庶人之愚，亦职维疾。哲人之愚，亦维斯戾。
无竞维人，四方其训之。有觉德行，四国顺之。訏谟定命，远犹辰告。敬慎威仪，维民之则。
其在于今，兴迷乱于政。颠覆厥德，荒湛于酒。女虽湛乐从，弗念厥绍。罔敷求先王，克共明刑。
肆皇天弗尚，如彼泉流，无沦胥以亡。夙兴夜寐，洒扫庭内，维民之章。修尔车马，弓矢戎兵，用戒戎作，用逷蛮方。
质尔人民，谨尔侯度，用戒不虞。慎尔出话，敬尔威仪，无不柔嘉。白圭之玷，尚可磨也；斯言之玷，不可为也！
无易由言，无曰苟矣，莫扪朕舌，言不可逝矣。无言不仇，无德不报。惠于朋友，庶民小子。子孙绳绳，万民靡不承。
视尔友君子，辑柔尔颜，不遐有愆。相在尔室，尚不愧于屋漏。无曰不显，莫予云觏。神之格思，不可度思，矧可射思！
辟尔为德，俾臧俾嘉。淑慎尔止，不愆于仪。不僭不贼，鲜不为则。投我以桃，报之以李。彼童而角，实虹小子。
荏染柔木，言缗之丝。温温恭人，维德之基。其维哲人，告之话言，顺德之行。其维愚人，覆谓我僭。民各有心。
于乎小子，未知臧否。匪手携之，言示之事。匪面命之，言提其耳。借曰未知，亦既抱子。民之靡盈，谁夙知而莫成？
昊天孔昭，我生靡乐。视尔梦梦，我心惨惨。诲尔谆谆，听我藐藐。匪用为教，覆用为虐。借曰未知，亦聿既耄。
于乎，小子，告尔旧止。听用我谋，庶无大悔。天方艰难，曰丧厥国。取譬不远，昊天不忒。回遹其德，俾民大棘。[m
%
[0;32m 《战国策引鄙语》[m
[0;31m朝代：先秦[m
[0;33m作者：佚名[m
[0;37m见兔而顾犬。
未为晚也。
亡羊而补牢。
未为迟也。
借车者驰之。
借衣者被之。
宁为鸡口。
无为牛后。[m
%
[0;32m 《天问》[m
[0;31m朝代：先秦[m
[0;33m作者：屈原[m
[0;37m曰：遂古之初，谁传道之？
上下未形，何由考之？
冥昭瞢暗，谁能极之？
冯翼惟象，何以识之？
明明暗暗，惟时何为？
阴阳三合，何本何化？
圜则九重，孰营度之？
惟兹何功，孰初作之？
斡维焉系，天极焉加？
八柱何当，东南何亏？
九天之际，安放安属？
隅隈多有，谁知其数？
天何所沓？十二焉分？
日月安属？列星安陈？
出自汤谷，次于蒙汜。
自明及晦，所行几里？
夜光何德，死则又育？
厥利维何，而顾菟在腹？
女岐无合，夫焉取九子？
伯强何处？惠气安在？
何阖而晦？何开而明？
角宿未旦，曜灵安藏？
不任汩鸿，师何以尚之？
佥曰“何忧，何不课而行之？”
鸱龟曳衔，鲧何听焉？
顺欲成功，帝何刑焉？
永遏在羽山，夫何三年不施？
伯禹愎鲧，夫何以变化？
纂就前绪，遂成考功。
何续初继业，而厥谋不同？
洪泉极深，何以窴之？
地方九则，何以坟之？
河海应龙？何尽何历？
鲧何所营？禹何所成？
康回冯怒，墬何故以东南倾？
九州安错？川谷何洿？
东流不溢，孰知其故？
东西南北，其修孰多？
南北顺椭，其衍几何？
昆仑悬圃，其尻安在？
增城九重，其高几里？
四方之门，其谁从焉？
西北辟启，何气通焉？
日安不到？烛龙何照？
羲和之未扬，若华何光？
何所冬暖？何所夏寒？
焉有石林？何兽能言？
焉有虬龙，负熊以游？
雄虺九首，鯈忽焉在？
何所不死？长人何守？
靡蓱九衢，枲华安居？
灵蛇吞象，厥大何如？
黑水玄趾，三危安在？
延年不死，寿何所止？
鲮鱼何所？鬿堆焉处？
羿焉彃日？乌焉解羽？
禹之力献功，降省下土四方。
焉得彼嵞山女，而通之於台桑？
闵妃匹合，厥身是继。
胡维嗜不同味，而快鼌饱？
启代益作后，卒然离蠥。
何启惟忧，而能拘是达？
皆归射鞫，而无害厥躬。
何后益作革，而禹播降？
启棘宾商，《九辨》《九歌》。
何勤子屠母，而死分竟地？
帝降夷羿，革孽夏民。
胡射夫河伯，而妻彼雒嫔？
冯珧利决，封豨是射。
何献蒸肉之膏，而后帝不若？
浞娶纯狐，眩妻爰谋。
何羿之射革，而交吞揆之？
阻穷西征，岩何越焉？
化而为黄熊，巫何活焉？
咸播秬黍，莆雚是营。
何由并投，而鲧疾修盈？
白蜺婴茀，胡为此堂？
安得夫良药，不能固臧？
天式从横，阳离爰死。
大鸟何鸣，夫焉丧厥体？
蓱号起雨，何以兴之？
撰体协胁，鹿何膺之？
鳌戴山抃，何以安之？
释舟陵行，何之迁之？
惟浇在户，何求于嫂？
何少康逐犬，而颠陨厥首？
女歧缝裳，而馆同爰止。
何颠易厥首，而亲以逢殆？
汤谋易旅，何以厚之？
覆舟斟寻，何道取之？
桀伐蒙山，何所得焉？
妺嬉何肆，汤何殛焉？
舜闵在家，父何以鳏？
尧不姚告，二女何亲？
厥萌在初，何所亿焉？
璜台十成，谁所极焉？
登立为帝，孰道尚之？
女娲有体，孰制匠之？
舜服厥弟，终然为害。
何肆犬豕，而厥身不危败？
吴获迄古，南岳是止。
孰期去斯，得两男子？
缘鹄饰玉，后帝是飨。
何承谋夏桀，终以灭丧？
帝乃降观，下逢伊挚。
何条放致罚，而黎服大说？
简狄在台，喾何宜？
玄鸟致贻，女何喜？
该秉季德，厥父是臧。
胡终弊于有扈，牧夫牛羊？
干协时舞，何以怀之？
平胁曼肤，何以肥之？
有扈牧竖，云何而逢？
击床先出，其命何从？
恒秉季德，焉得夫朴牛？
何往营班禄，不但还来？
昏微循迹，有狄不宁。
何繁鸟萃棘，负子肆情？
眩弟并淫，危害厥兄。
何变化以作诈，而后嗣逢长？
成汤东巡，有莘爰极。
何乞彼小臣，而吉妃是得？
水滨之木，得彼小子。
夫何恶之，媵有莘之妇？
汤出重泉，夫何辠尤？
不胜心伐帝，夫谁使挑之？
会朝争盟，何践吾期？
苍鸟群飞，孰使萃之？
列击纣躬，叔旦不嘉。
何亲揆发足，周之命以咨嗟？
授殷天下，其位安施？
反成乃亡，其罪伊何？
争遣伐器，何以行之？
并驱击翼，何以将之？
昭后成游，南土爰底。
厥利惟何，逢彼白雉？
穆王巧梅，夫何为周流？
环理天下，夫何索求？
妖夫曳炫，何号于市？
周幽谁诛？焉得夫褒姒？
天命反侧，何罚何佑？
齐桓九会，卒然身杀。
彼王纣之躬，孰使乱惑？
何恶辅弼，谗谄是服？
比干何逆，而抑沈之？
雷开阿顺，而赐封之？
何圣人之一德，卒其异方？
梅伯受醢，箕子详狂？
稷维元子，帝何竺之？
投之于冰上，鸟何燠之？
何冯弓挟矢，殊能将之？
既惊帝切激，何逢长之？
伯昌号衰，秉鞭作牧。
何令彻彼岐社，命有殷国？
迁藏就岐，何能依？
殷有惑妇，何所讥？
受赐兹醢，西伯上告。
何亲就上帝罚，殷之命以不救？
师望在肆，昌何识？
鼓刀扬声，后何喜？
武发杀殷，何所悒？
载尸集战，何所急？
伯林雉经，维其何故？
何感天抑墬，夫谁畏惧？
皇天集命，惟何戒之？
受礼天下，又使至代之？
初汤臣挚，后兹承辅。
何卒官汤，尊食宗绪？
勋阖梦生，少离散亡。
何壮武历，能流厥严？
彭铿斟雉，帝何飨？
受寿永多，夫何久长？
中央共牧，后何怒？
蜂蛾微命，力何固？
惊女采薇，鹿何佑？
北至回水，萃何喜？
兄有噬犬，弟何欲？
易之以百两，卒无禄？
薄暮雷电，归何忧？
厥严不奉，帝何求？
伏匿穴处，爰何云？
荆勋作师，夫何长？
悟过改更，我又何言？
吴光争国，久余是胜。
何环穿自闾社丘陵，爰出子文？
吾告堵敖以不长。
何试上自予，忠名弥彰？[m
%
[0;32m 《学弈》[m
[0;31m朝代：先秦[m
[0;33m作者：佚名[m
[0;37m　　弈秋，通国之善弈者也。使弈秋诲二人弈，其一人专心致志，惟弈秋之为听；一人虽听之，一心以为有鸿鹄将至，思援弓缴而射之。虽与之俱学，弗若之矣。为是其智弗若与？曰：非然也。[m
%
[0;32m 《麦秀歌》[m
[0;31m朝代：先秦[m
[0;33m作者：佚名[m
[0;37m麦秀渐渐兮，禾黍油油。
彼狡童兮，不与我好兮。[m
%
[0;32m 《蹇叔哭师》[m
[0;31m朝代：先秦[m
[0;33m作者：左丘明[m
[0;37m　　冬，晋文公卒。庚辰，将殡于曲沃。出绛，柩有声如牛。卜偃使大夫拜，曰：“君命大事将有西师过轶我，击之，必大捷焉。”
　　杞子自郑使告于秦曰：“郑人使我掌其北门之管，若潜师以来，国可得也。”穆公访诸蹇叔。蹇叔曰：“劳师以袭远，非所闻也。师劳力竭，远主备之，无乃不可乎？师之所为，郑必知之。 勤而无所，必有悖心。且行千里，其谁不知？”公辞焉。召孟明、 西乞、白乙使出师于东门之外。蹇叔哭之曰：“孟子！吾见师之出而不见其入也。”公使谓之曰：“尔何知！中寿，尔墓之木拱矣！”
　　蹇叔之子与师，哭而送之，曰：“晋人御师必于崤，有二陵焉。 其南陵，夏后皋之墓地；其北陵，文王之所辟风雨也，必死是间，余收尔骨焉?秦师遂东。[m
%
[0;32m 《韩非子引先圣谚》[m
[0;31m朝代：先秦[m
[0;33m作者：佚名[m
[0;37m不踬于山。
而踬于垤。
规有摩而水有波。
我欲更之。
无奈之何。[m
%
[0;32m 《杕杜》[m
[0;31m朝代：先秦[m
[0;33m作者：佚名[m
[0;37m有杕之杜，其叶湑湑。独行踽踽。岂无他人？不如我同父。嗟行之人，胡不比焉？人无兄弟，胡不佽焉？
有杕之杜，其叶菁菁。独行睘睘。岂无他人？不如我同姓。嗟行之人，胡不比焉？人无兄弟，胡不佽焉？[m
%
[0;32m 《孔子家语引里语》[m
[0;31m朝代：先秦[m
[0;33m作者：佚名[m
[0;37m相马以舆。
相士以居。[m
%
[0;32m 《溱洧》[m
[0;31m朝代：先秦[m
[0;33m作者：佚名[m
[0;37m溱与洧，方涣涣兮。
士与女，方秉蕑兮。
女曰观乎？士曰既且，且往观乎？
洧之外，洵訏且乐。
维士与女，伊其相谑，赠之以勺药。
溱与洧，浏其清矣。
士与女，殷其盈矣。
女曰观乎？士曰既且，且往观乎？
洧之外，洵訏且乐。
维士与女，伊其将谑，赠之以勺药。[m
%
[0;32m 《杨布打狗》[m
[0;31m朝代：先秦[m
[0;33m作者：列御寇[m
[0;37m　　杨朱之弟曰布，衣素衣而出。天雨，解素衣，衣缁衣而返。其狗不知，迎而吠之。杨布怒，将扑之。杨朱曰：“子无扑矣，子亦犹是也。向者使汝狗白而往黑而来，岂能无怪哉？”[m
%
[0;32m 《南蒯歌》[m
[0;31m朝代：先秦[m
[0;33m作者：佚名[m
[0;37m我有圃。
生之杞乎。
从我者鄙乎。
倍其邻者耻乎。
已乎已乎。
非吾党之士乎。[m
%
[0;32m 《吴许越成》[m
[0;31m朝代：先秦[m
[0;33m作者：左丘明[m
[0;37m　　吴王夫差败越于夫椒，报槜李也。遂入越。越子以甲楯五千保于会稽，使大夫种因吴太宰嚭以行成。 
　　吴子将许之。伍员曰：“不可。臣闻之：‘树德莫如滋，去疾莫如尽。’昔有过浇杀斟灌以伐斟鄩，灭夏后相。后缗方娠，逃出自窦，归于有仍，生少康焉，为仍牧正。惎浇能戒之。浇使椒求之，逃奔有虞，为之庖正，以除其害。虞思于是妻之以二姚，而邑诸纶，有田一成，有众一旅。能布其德，而兆其谋，以收夏众，抚其官职；使女艾谍浇，使季杼诱豷，遂灭过、戈，复禹之绩。祀夏配天，不失旧物。今吴不如过，而越大于少康，或将丰之，不亦难乎？勾践能亲而务施，施不失人，亲不弃劳，与我同壤而世为仇雠。于是乎克而弗取，将又存之，违天而长寇雠，后虽悔之，不可食已。姬之衰也，日可俟也。介在蛮夷，而长寇雠，以是求伯，必不行矣。” 
　　弗听。退而告人曰：“越十年生聚，而十年教训，二十年之外，吴其为沼乎！”[m
%
[0;32m 《舆人诵》[m
[0;31m朝代：先秦[m
[0;33m作者：佚名[m
[0;37m佞之见佞。
果丧其田。
诈之见诈。
果丧其赂。
得国而狃。
终逢其咎。
丧田不惩。
祸乱其兴。[m
%
[0;32m 《国语引人言》[m
[0;31m朝代：先秦[m
[0;33m作者：佚名[m
[0;37m兄弟谗阋。
侮人百里。
兵在其颈。
佐雝者尝焉。
佐斗者伤焉。
祸不好不能为祸。[m
%
[0;32m 《赵民谣》[m
[0;31m朝代：先秦[m
[0;33m作者：佚名[m
[0;37m赵为号。
秦为笑。
以为不信。
视地之生毛。[m
%
[0;32m 《饭牛歌》[m
[0;31m朝代：先秦[m
[0;33m作者：宁戚[m
[0;37m南山矸，白石烂，生不遭尧与舜禅。短布单衣适至骭，从昏饭牛薄夜半，长夜漫漫何时旦？
沧浪之水白石粲，中有鲤鱼长尺半。毂布单衣裁至骭，清朝饭牛至夜半。黄犊上坂且休息，吾将舍汝相齐国。
出东门兮厉石班，上有松柏兮青且兰。粗布衣兮缊缕，时不遇兮尧舜主。牛兮努力食细草，大臣在尔侧，吾当与尔适楚国。[m
%
[0;32m 《梦歌》[m
[0;31m朝代：先秦[m
[0;33m作者：佚名[m
[0;37m济洹之水。
赠我以琼瑰。
归乎归乎。
琼瑰盈吾怀乎。[m
%
[0;32m 《展喜犒师》[m
[0;31m朝代：先秦[m
[0;33m作者：左丘明[m
[0;37m　　夏，齐孝公伐我北鄙。
　　公使展喜犒师、使受命于展禽、齐侯未入竟、展喜从之， 曰：“寡君闻君亲举玉趾、将辱于敝邑，使下臣犒执事、”齐侯曰：“鲁人恐乎？”对曰：“小人恐矣，君子则否。”齐侯曰：“室如县罄、野无青草、何恃而不恐？”对曰：“恃先王之命。昔周公、 大公股肱周室、夹辅成王。成王劳之，而赐之盟，曰：‘世世子 孙无相害也！’载在盟府、大师职之、桓公是以纠合诸侯，而谋 其不协，弥缝其阙、而匡救其灾，昭旧职也、及君即位，诸侯 之望曰：‘其率桓之功、“我敝邑用是不敢保聚、曰：‘岂其嗣世 九年，而弃命废职？其若先君何？君必不然。’恃此而不恐。”齐侯乃还。[m
%
[0;32m 《战国策引逸诗》[m
[0;31m朝代：先秦[m
[0;33m作者：佚名[m
[0;37m行百里者。
半于九十。
大武远宅不涉。
木实繁者披其枝。
披其者伤其心。
大其都者危其君。
尊其臣者卑其主。
树德莫如滋。
除害莫如尽。[m
%
[0;32m 《寡人之于国也》[m
[0;31m朝代：先秦[m
[0;33m作者：孟子弟子 录[m
[0;37m　　梁惠王曰：“寡人之于国也，尽心焉耳矣。河内凶，则移其民于河东，移其粟于河内；河东凶亦然。察邻国之政，无如寡人之用心者。邻国之民不加少，寡人之民不加多，何也？
　　孟子对曰：“王好战，请以战喻。填然鼓之，兵刃既接，弃甲曳兵而走。或百步而后止，或五十步而后止。以五十步笑百步，则何如？”曰：“不可，直不百步耳，是亦走也。”曰：“王如知此，则无望民之多于邻国也。
　　“不违农时，谷不可胜食也；数罟不入洿池，鱼鳖不可胜食也；斧斤以时入山林，材木不可胜用也。谷与鱼鳖不可胜食，材木不可胜用，是使民养生丧死无憾也。养生丧死无憾，王道之始也。“五亩之宅，树之以桑，五十者可以衣帛矣。鸡豚狗彘之畜，无失其时，七十者可以食肉矣。百亩之田，勿夺其时，数口之家，可以无饥矣；谨庠序之教，申之以孝悌之义，颁白者不负戴于道路矣。七十者衣帛食肉，黎民不饥不寒，然而不王者，未之有也。“狗彘食人食而不知检，涂有饿莩而不知发，人死，则曰：‘非我也，岁也。’是何异于刺人而杀之，曰‘非我也，兵也’?王无罪岁，斯天下之民至焉。”[m
%
[0;32m 《谏逐客书》[m
[0;31m朝代：先秦[m
[0;33m作者：李斯[m
[0;37m　　臣闻吏议逐客，窃以为过矣。昔穆公求士，西取由余于戎，东得百里奚于宛，迎蹇叔于宋，来邳豹、公孙支于晋。此五子者，不产于秦，而穆公用之，并国二十，遂霸西戎。孝公用商鞅之法，移风易俗，民以殷盛，国以富强，百姓乐用，诸侯亲服，获楚、魏之师，举地千里，至今治强。惠王用张仪之计，拔三川之地，西并巴、蜀，北收上郡，南取汉中，包九夷，制鄢、郢，东据成皋之险，割膏腴之壤，遂散六国之纵，使之西面事秦，功施到今。昭王得范雎，废穰侯，逐华阳，强公室，杜私门，蚕食诸侯，使秦成帝业。此四君者，皆以客之功。由此观之，客何负于秦哉！向使四君却客而不内，疏士而不用，是使国无富利之实，而秦无强大之名也。
　　今陛下致昆山之玉，有随和之宝，垂明月之珠，服太阿之剑，乘纤离之马，建翠凤之旗，树灵鼍之鼓。此数宝者，秦不生一焉，而陛下说之，何也？必秦国之所生然后可，则是夜光之璧，不饰朝廷；犀象之器，不为玩好；郑、卫之女不充后宫，而骏良駃騠不实外厩，江南金锡不为用，西蜀丹青不为采。所以饰后宫，充下陈，娱心意，说耳目者，必出于秦然后可，则是宛珠之簪，傅玑之珥，阿缟之衣，锦绣之饰不进于前，而随俗雅化，佳冶窈窕，赵女不立于侧也。夫击瓮叩缶弹筝搏髀，而歌呼呜呜快耳者，真秦之声也；《郑》、《卫》、《桑间》，《韶》、《虞》、《武》、《象》者，异国之乐也。今弃击瓮叩缶而就《郑》、《卫》，退弹筝而取《昭》、《虞》，若是者何也？快意当前，适观而已矣。今取人则不然。不问可否，不论曲直，非秦者去，为客者逐。然则是所重者在乎色乐珠玉，而所轻者在乎人民也。此非所以跨海内、制诸侯之术也。
　　臣闻地广者粟多，国大者人众，兵强则士勇。是以泰山不让土壤，故能成其大；河海不择细流，故能就其深；王者不却众庶，故能明其德。是以地无四方，民无异国，四时充美，鬼神降福，此五帝三王之所以无敌也。今乃弃黔首以资敌国，却宾客以业诸侯，使天下之士退而不敢西向，裹足不入秦，此所谓“借寇兵而赍盗粮”者也。夫物不产于秦，可宝者多；士不产于秦，而愿忠者众。今逐客以资敌国，损民以益雠，内自虚而外树怨于诸侯，求国无危，不可得也。(泰山 一作：太山)[m
%
[0;32m 《召旻》[m
[0;31m朝代：先秦[m
[0;33m作者：佚名[m
[0;37m旻天疾威，天笃降丧。瘨我饥馑，民卒流亡。我居圉卒荒。
天降罪罟，蟊贼内讧。昏椓靡共，溃溃回遹，实靖夷我邦。
皋皋訿訿，曾不知其玷。兢兢业业，孔填不宁，我位孔贬。
如彼岁旱，草不溃茂，如彼栖苴。我相此邦，无不溃止。
维昔之富不如时，维今之疚不如兹。彼疏斯粺，胡不自替？职兄斯引。
池之竭矣，不云自频。泉之竭矣，不云自中。溥斯害矣，职兄斯弘，不烖我躬。
昔先王受命，有如召公，日辟国百里，今也日蹙国百里。於乎哀哉！维今之人，不尚有旧！[m
%
[0;32m 《人有亡斧者》[m
[0;31m朝代：先秦[m
[0;33m作者：吕不韦 撰[m
[0;37m　　人有亡斧者，意其邻人之子。视其行步，窃斧也；视其颜色，窃斧也；听其言语，窃斧也；动作态度，无为而不窃斧者也。俄而掘其沟而得其斧，他日，复见其邻之子，其行动、颜色、动作皆无似窃斧者也。[m
%
[0;32m 《凯风》[m
[0;31m朝代：先秦[m
[0;33m作者：佚名[m
[0;37m凯风自南，吹彼棘心。棘心夭夭，母氏劬劳。
凯风自南，吹彼棘薪。母氏圣善，我无令人。
爰有寒泉？在浚之下。有子七人，母氏劳苦。
睍睆黄鸟，载好其音。有子七人，莫慰母心。[m
%
[0;32m 《野有死麕》[m
[0;31m朝代：先秦[m
[0;33m作者：佚名[m
[0;37m野有死麕，白茅包之。有女怀春，吉士诱之。
林有朴樕，野有死鹿。白茅纯束，有女如玉。
舒而脱脱兮！无感我帨兮！无使尨也吠！[m
%
[0;32m 《阴饴甥对秦伯》[m
[0;31m朝代：先秦[m
[0;33m作者：左丘明[m
[0;37m　　十月，晋阴饴甥会秦伯，盟于王城。
　　秦伯曰：“晋国和乎？”对曰：“不和。小人耻失其君而悼丧其亲，不惮征缮以立圉也。曰：‘必报仇，宁事戎狄。’君子爱其君而知其罪，不惮征缮以待秦命。曰：‘必报德，有死无二。’以此不和。”秦伯曰：“国谓君何？”对曰：“小人戚，谓之不免；君子恕，以为必归。小人曰：‘我毒秦，秦岂归君？’君子曰：‘我知罪矣，秦必归君。贰而执之，服而舍之，德莫厚焉，刑莫威焉。服者怀德，贰者畏刑，此一役也，秦可以霸。纳而不定，废而不立，以德为怨，秦不其然。’”秦伯曰：“是吾心也。” 
　　改馆晋侯，馈七牢焉。[m
%
[0;32m 《鸲鹆谣》[m
[0;31m朝代：先秦[m
[0;33m作者：佚名[m
[0;37m鸲之鹆之。
公出辱之。
鸲鹆之羽。
公在外野。
往馈之马。
鸲鹆跦跦。
公在干侯。
徵褰与襦。
鸲鹆之巢。
远哉遥遥。
裯父丧劳。
宋父以骄。
鸲鹆鸲鹆。
往歌来哭。[m
%
[0;32m 《四牡》[m
[0;31m朝代：先秦[m
[0;33m作者：佚名[m
[0;37m四牡騑騑，周道倭迟。岂不怀归？王事靡盬，我心伤悲。
四牡騑騑，啴啴骆马。岂不怀归？王事靡盬，不遑启处。
翩翩者鵻，载飞载下，集于苞栩。王事靡盬，不遑将父。
翩翩者鵻，载飞载止，集于苞杞。王事靡盬，不遑将母。
驾彼四骆，载骤骎骎。岂不怀归？是用作歌，将母来谂。[m
%
[0;32m 《素冠》[m
[0;31m朝代：先秦[m
[0;33m作者：佚名[m
[0;37m庶见素冠兮？棘人栾栾兮，劳心慱慱兮。
庶见素衣兮？我心伤悲兮，聊与子同归兮。
庶见素韠兮？我心蕴结兮，聊与子如一兮。[m
%
[0;32m 《战国策引谚》[m
[0;31m朝代：先秦[m
[0;33m作者：佚名[m
[0;37m见君之乘下之。
见杖起之。
以书为御者。
不尽马之情。
以古制今者。
不达事之变。
厚者不损人以自益。
仁者不危躯以要名。[m
%
[0;32m 《无衣》[m
[0;31m朝代：先秦[m
[0;33m作者：佚名[m
[0;37m岂曰无衣？七兮。不如子之衣，安且吉兮。
岂曰无衣？六兮。不如子之衣，安且燠兮。[m
%
[0;32m 《皇矣》[m
[0;31m朝代：先秦[m
[0;33m作者：佚名[m
[0;37m皇矣上帝，临下有赫。监观四方，求民之莫。维此二国，其政不获。维彼四国，爰究爰度。上帝耆之，憎其式廓。乃眷西顾，此维与宅。
作之屏之，其菑其翳。修之平之，其灌其栵。启之辟之，其柽其椐。攘之剔之，其檿其柘。帝迁明德，串夷载路。天立厥配，受命既固。
帝省其山，柞棫斯拔，松柏斯兑。帝作邦作对，自大伯王季。维此王季，因心则友。则友其兄，则笃其庆，载锡之光。受禄无丧，奄有四方。
维此王季，帝度其心。貊其德音，其德克明。克明克类，克长克君。王此大邦，克顺克比。比于文王，其德靡悔。既受帝祉，施于孙子。
帝谓文王：无然畔援，无然歆羡，诞先登于岸。密人不恭，敢距大邦，侵阮徂共。王赫斯怒，爰整其旅，以按徂旅。以笃于周祜，以对于天下。
依其在京，侵自阮疆。陟我高冈，无矢我陵。我陵我阿，无饮我泉，我泉我池。度其鲜原，居岐之阳，在渭之将。万邦之方，下民之王。
帝谓文王：予怀明德，不大声以色，不长夏以革。不识不知，顺帝之则。帝谓文王：訽尔仇方，同尔弟兄。以尔钩援，与尔临冲，以伐崇墉。
临冲闲闲，崇墉言言。执讯连连，攸馘安安。是类是禡，是致是附，四方以无侮。临冲茀茀，崇墉仡仡。是伐是肆，是绝是忽。四方以无拂。[m
%
[0;32m 《齐庄公歌》[m
[0;31m朝代：先秦[m
[0;33m作者：佚名[m
[0;37m已哉已哉。
寡人不能说也。
尔来为。[m
%
[0;32m 《小雅·黄鸟》[m
[0;31m朝代：先秦[m
[0;33m作者：佚名[m
[0;37m黄鸟黄鸟，无集于穀，无啄我粟。此邦之人，不我肯穀。言旋言归，复我邦族。
黄鸟黄鸟，无集于桑，无啄我粱。此邦之人，不可与明。言旋言归，复我诸兄。
黄鸟黄鸟，无集于栩，无啄我黍。此邦之人，不可与处。言旋言归，复我诸父。[m
%
[0;32m 《晏子不死君难》[m
[0;31m朝代：先秦[m
[0;33m作者：左丘明[m
[0;37m　　崔武子见棠姜而美之，遂取之。庄公通焉。崔子弑之。
　　晏子立于崔氏之门外。其人曰：“死乎？”曰：“独吾君也乎哉，吾死也？”曰：“行乎？”曰：“吾罪也乎哉，吾亡也？”曰：“归乎？”曰：“君死，安归？君民者，岂以陵民？社稷是主。臣君者，岂为其口实？社稷是养。故君为社稷死，则死之；为社稷亡，则亡之。若为己死，而为己亡，非其私暱，谁敢任之？且人有君而弑之，吾焉得死之？而焉得亡之？将庸何归？”门启而入，枕尸股而哭。兴，三踊而出。人谓崔子：“必杀之。”崔子曰：“民之望也，舍之得民。”[m
%
[0;32m 《齐人歌》[m
[0;31m朝代：先秦[m
[0;33m作者：佚名[m
[0;37m鲁人之皋。
数年不觉。
使我高蹈。
唯其儒书。
以为二国忧。[m
%
[0;32m 《十月之交》[m
[0;31m朝代：先秦[m
[0;33m作者：佚名[m
[0;37m十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。
日月告凶，不用其行。四国无政，不用其良。彼月而食，则维其常；此日而食，于何不臧。
烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡憯莫惩？
皇父卿士，番维司徒。家伯维宰，仲允膳夫。棸子内史，蹶维趣马。楀维师氏，醘妻煽方处。
抑此皇父，岂曰不时？胡为我作，不即我谋？彻我墙屋，田卒污莱。曰予不戕，礼则然矣。
皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。
黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。
悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。[m
%
[0;32m 《宋人及楚人平》[m
[0;31m朝代：先秦[m
[0;33m作者：公羊高[m
[0;37m　　外平不书，此何以书？大其平乎己也。何大其平乎己？庄王围宋，军有七日之粮尔！尽此不胜，将去而归尔。于是使司马子反乘堙而窥宋城。宋华元亦乘堙而出见之。司马子反曰：“子之国何如？”华元曰：“惫矣！”曰：“何如？”曰：“易子而食之，析骸而炊之。”司马子反曰：“嘻！甚矣，惫！虽然，吾闻之也，围者柑马而秣之，使肥者应客。是何子之情也？”华元曰：“吾闻之：君子见人之厄则矜之，小人见人之厄则幸之。吾见子之君子也，是以告情于子也。”司马子反曰：“诺，勉之矣！吾军亦有七日之粮尔！尽此不胜，将去而归尔。”揖而去之。 
　　反于庄王。庄王曰：“何如？”司马子反曰：“惫矣！”曰：“何如？”曰：“易子而食之，析骸而炊之。”庄王曰：“嘻！甚矣，惫！虽然，吾今取此，然后而归尔。”司马子反曰：“不可。臣已告之矣，军有七日之粮尔。”庄王怒曰：“吾使子往视之，子曷为告之？”司马子反曰：“以区区之宋，犹有不欺人之臣，可以楚而无乎？是以告之也。”庄王曰：“诺，舍而止。虽然，吾犹取此，然后归尔。”司马子反曰：“然则君请处于此，臣请归尔。”庄王曰：“子去我而归，吾孰与处于此？吾亦从子而归尔。”引师而去之。故君子大其平乎己也。此皆大 
　　夫也。其称“人”何？贬。曷为贬？平者在下也。[m
%
[0;32m 《童谣》[m
[0;31m朝代：先秦[m
[0;33m作者：佚名[m
[0;37m吴王出游观震湖。
龙威丈人名隐居。
北上包山入灵墟。
乃造洞庭窃禹书。
天帝大文不可舒。
此文长传六百初。
今强取出丧国庐。[m
%
[0;32m 《棫朴》[m
[0;31m朝代：先秦[m
[0;33m作者：佚名[m
[0;37m芃芃棫朴，薪之槱之。济济辟王，左右趣之。
济济辟王，左右奉璋。奉璋峨峨，髦士攸宜。
淠彼泾舟，烝徒楫之。周王于迈，六师及之。
倬彼云汉，为章于天。周王寿考，遐不作人？
追琢其章，金玉其相。勉勉我王，纲纪四方。[m
%
[0;32m 《招诗》[m
[0;31m朝代：先秦[m
[0;33m作者：佚名[m
[0;37m畜君何尤。[m
%
[0;32m 《鹤鸣》[m
[0;31m朝代：先秦[m
[0;33m作者：佚名[m
[0;37m鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。它山之石，可以为错。
鹤鸣于九皋，声闻于天。鱼在于渚，或潜在渊。乐彼之园，爰有树檀，其下维榖。它山之石，可以攻玉。[m
%
[0;32m 《庄子引野语》[m
[0;31m朝代：先秦[m
[0;33m作者：佚名[m
[0;37m闻道百以为莫已若。
众人重利。
廉士重名。
贤士尚志。
圣人贵精。[m
%
[0;32m 《秦始皇时民歌》[m
[0;31m朝代：先秦[m
[0;33m作者：佚名[m
[0;37m生男慎勿举。
生女哺用脯。
不见长城下。
尸骸相支拄。[m
%
[0;32m 《康衢谣》[m
[0;31m朝代：先秦[m
[0;33m作者：佚名[m
[0;37m立我臣民，莫匪尔极，
不识不知，顺帝之则。[m
%
[0;32m 《白华》[m
[0;31m朝代：先秦[m
[0;33m作者：佚名[m
[0;37m白华菅兮，白茅束兮。之子之远，俾我独兮。
英英白云，露彼菅茅。天步艰难，之子不犹。
滮池北流，浸彼稻田。啸歌伤怀，念彼硕人。
樵彼桑薪，卬烘于煁。维彼硕人，实劳我心。
鼓钟于宫，声闻于外。念子懆懆，视我迈迈。
有鹙在梁，有鹤在林。维彼硕人，实劳我心。
鸳鸯在梁，戢其左翼。之子无良，二三其德。
有扁斯石，履之卑兮。之子之远，俾我疧兮。[m
%
[0;32m 《驺虞》[m
[0;31m朝代：先秦[m
[0;33m作者：佚名[m
[0;37m彼茁者葭，壹发五豝，于嗟乎驺虞！
彼茁者蓬，壹发五豵，于嗟乎驺虞！[m
%
[0;32m 《矛与盾》[m
[0;31m朝代：先秦[m
[0;33m作者：韩非[m
[0;37m　　楚人有鬻盾与矛者，誉之曰：“ 吾盾之坚 ， 物莫能陷也 。”又誉其矛曰：“ 吾矛之利 ， 于物无不陷也 。”或曰：“以子之矛，陷子之盾，何如 ？” 其人弗能应也 。夫不可陷之盾与无不陷之矛，不可同世而立。[m
%
[0;32m 《申胥谏许越成》[m
[0;31m朝代：先秦[m
[0;33m作者：左丘明[m
[0;37m　　吴王夫差乃告诸大夫曰：“孤将有大志于齐，吾将许越成，而无拂吾虑。若越既改，吾又何求？若其不改，反行，吾振旅焉。”申胥谏曰：“不可许也。夫越非实忠心好吴也，又非慑畏吾甲兵之强也。大夫种勇而善谋，将还玩吴国于股掌之上，以得其志。夫固知君王之盖威以好胜也，故婉约其辞，以从逸王志，使淫乐于诸夏之国，以自伤也。使吾甲兵钝弊，民人离落，而日以憔悴，然后安受吾烬。夫越王好信以爱民，四方归之，年谷时熟，日长炎炎，及吾犹可以战也。为虺弗摧，为蛇将若何？”吴王曰：“大夫奚隆于越？越曾足以为大虞乎？若无越，则吾何以春秋曜吾军士？”乃许之成。
　　将盟，越王又使诸稽郢辞曰：“以盟为有益乎？前盟口血未乾，足以结信矣。以盟为无益乎？君王舍甲兵之威以临使之，而胡重于鬼神而自轻也。”吴王乃许之，荒成不盟。[m
%
[0;32m 《鹑之奔奔》[m
[0;31m朝代：先秦[m
[0;33m作者：佚名[m
[0;37m鹑之奔奔，鹊之彊彊。人之无良，我以为兄！
鹊之彊彊，鹑之奔奔。人之无良，我以为君！[m
%
[0;32m 《河梁歌》[m
[0;31m朝代：先秦[m
[0;33m作者：佚名[m
[0;37m度河梁兮渡河梁。
举兵所伐攻秦王。
孟冬十月多雪霜。
隆寒道路诚难当。
陈兵未济秦师降。
诸侯怖惧皆恐惶。
声传海内威远邦。
称霸穆桓齐楚庄。
天下安宁寿考长。
悲去归兮河无梁。[m
%
[0;32m 《诗》[m
[0;31m朝代：先秦[m
[0;33m作者：佚名[m
[0;37m大隧之中。
其乐也融融。
大隧之外。
其乐也洩洩。[m
%
[0;32m 《齐桓公伐楚盟屈完》[m
[0;31m朝代：先秦[m
[0;33m作者：左丘明[m
[0;37m　　齐侯与蔡姬乘舟于囿，荡公。公惧变色；禁之，不可。公怒，归之，未之绝也。蔡人嫁之。
　　四年春，齐侯以诸侯之师侵蔡，蔡溃，遂伐楚。楚子使与师言曰：“君处北海，寡人处南海，唯是风马牛不相及也。不虞君之涉吾地也，何故？”管仲对曰：“昔召康公命我先君太公曰：‘五侯九伯，女实征之，以夹辅周室。’赐我先君履：东至于海，西至于河，南至于穆陵，北至于无棣。尔贡包茅不入，王祭不共，无以缩酒，寡人是征；昭王南征而不复，寡人是问。”对曰：“贡之不入，寡君之罪也，敢不共给？昭王之不复，君其问诸水滨。”(徵 通 征)
　　师进，次于陉。
　　夏，楚子使屈完如师。师退，次于召陵。齐侯陈诸侯之师，与屈完乘而观之。齐侯曰：“岂不榖()是为？ 先君之好是继，与不榖同好，何如？”对曰：“君惠徼福于敝邑之社稷，辱收寡君，寡君之愿也。”齐侯曰：“以此众战，谁能御之！以此攻城，何城不克！”对曰：“君若以德绥诸侯，谁敢不服？ 君若以力，楚国方城以为城，汉水以为池，虽众，无所用之！”
　　屈完及诸侯盟。[m
%
[0;32m 《敬之》[m
[0;31m朝代：先秦[m
[0;33m作者：佚名[m
[0;37m敬之敬之，天维显思，命不易哉。无曰高高在上，陟降厥士，日监在兹。维予小子，不聪敬止。日就月将，学有缉熙于光明。佛时仔肩，示我显德行。[m
%
[0;32m 《有瞽》[m
[0;31m朝代：先秦[m
[0;33m作者：佚名[m
[0;37m有瞽有瞽，在周之庭。设业设虡，崇牙树羽。应田县鼓，鞉磬柷圉。既备乃奏，箫管备举。喤々厥声，肃雍和鸣，先祖是听。我客戾止，永观厥成。[m
%
[0;32m 《貍首诗》[m
[0;31m朝代：先秦[m
[0;33m作者：佚名[m
[0;37m曾孙侯氏。
四正具举。
大夫君子。
凡以庶士。
小大莫处。
御于君所。
以燕以射。
则燕则誉。[m
%
[0;32m 《有子之言似夫子》[m
[0;31m朝代：先秦[m
[0;33m作者：佚名[m
[0;37m　　有子问于曾子曰：“问丧于夫子乎？”曰：“闻之矣：‘丧欲速贫，死欲速朽’。”有子曰：“是非君子之言也。”曾子曰：“参也闻诸夫子也。”有子又曰：“是非君子之言也。”曾子曰：“参也与子游闻之。”有子曰：“然。然则夫子有为言之也。”
　　曾子以斯言告于子游。子游曰：“甚哉，有子之言似夫子也！昔者，夫子居于宋，见桓司马自为石椁，三年而不成。夫子曰：‘若是其靡也，死不如速朽之愈也。’‘死之欲速朽’，为桓司马言之也。南宫敬叔反，必载宝而朝。夫子曰：‘若是其货也，丧不如速贫之愈也。’丧之欲速贫，为敬叔言之也。”
　　曾子以子游之言告于有子。有子曰：“然！吾固曰非夫子之言也。”曾子曰：“子何以知之？”有子曰：“夫子制于中都：四寸之棺，五寸之椁。以斯知不欲速朽也。昔者夫子失鲁司寇，将之荆，盖先之以子夏，又申之以冉有。以斯知不欲速贫也。”[m
%
[0;32m 《庭燎》[m
[0;31m朝代：先秦[m
[0;33m作者：佚名[m
[0;37m夜如何其？夜未央，庭燎之光。君子至止，鸾声将将。
夜如何其？夜未艾，庭燎晣晣。君子至止，鸾声哕哕。
夜如何其？夜乡晨，庭燎有辉。君子至止，言观其旂。[m
%
[0;32m 《左传引上国言》[m
[0;31m朝代：先秦[m
[0;33m作者：佚名[m
[0;37m不索何获。[m
%
[0;32m 《维天之命》[m
[0;31m朝代：先秦[m
[0;33m作者：佚名[m
[0;37m维天之命，于穆不已。于乎不显，文王之德之纯。假以溢我，我其收之。骏惠我文王，曾孙笃之。[m
%
[0;32m 《扁鹊见蔡桓公》[m
[0;31m朝代：先秦[m
[0;33m作者：韩非[m
[0;37m　　扁鹊见蔡桓公，立有间，扁鹊曰：“君有疾在腠理，不治将恐深。”桓侯曰：“寡人无疾。”扁鹊出，桓侯曰：“医之好治不病以为功！”
　　居十日，扁鹊复见，曰：“君之病在肌肤，不治将益深。”桓侯不应。扁鹊出，桓侯又不悦。
　　居十日，扁鹊复见，曰：“君之病在肠胃，不治将益深。”桓侯又不应。扁鹊出，桓侯又不悦。
　　居十日，扁鹊望桓侯而还走。桓侯故使人问之，扁鹊曰：“疾在腠理，汤熨之所及也；在肌肤，针石之所及也；在肠胃，火齐之所及也；在骨髓，司命之所属，无奈何也。今在骨髓，臣是以无请也。”
　　居五日，桓侯体痛，使人索扁鹊，已逃秦矣。桓侯遂死。[m
%
[0;32m 《曾子杀彘 / 曾子烹彘》[m
[0;31m朝代：先秦[m
[0;33m作者：韩非[m
[0;37m　　曾子之妻之市，其子随之而泣。其母曰：“汝还，顾反为女杀彘。”妻适市来，曾子欲捕彘杀之。妻止之曰：“特与婴儿戏耳。”曾子曰：“婴儿非与戏也。婴儿非有知也，待父母而学者也，听父母之教。今子欺之，是教子欺也。母欺子，子而不信其母，非所以成教也。”遂烹彘也。[m
%
[0;32m 《祈招诗》[m
[0;31m朝代：先秦[m
[0;33m作者：佚名[m
[0;37m祈招之愔愔。
式昭德音。
思我五度。
式如玉。
式如玉。
形民之力。
而无醉饱之心。[m
%
[0;32m 《狐裘歌》[m
[0;31m朝代：先秦[m
[0;33m作者：佚名[m
[0;37m狐裘尨茸。
一国三公。
吾谁适从。[m
%
[0;32m 《原壤歌》[m
[0;31m朝代：先秦[m
[0;33m作者：佚名[m
[0;37m貍首之斑然。
执女手之卷然。[m
%
[0;32m 《月出》[m
[0;31m朝代：先秦[m
[0;33m作者：佚名[m
[0;37m月出皎兮。佼人僚兮。舒窈纠兮。劳心悄兮。
月出皓兮。佼人懰兮。舒忧受兮。劳心慅兮。
月出照兮。佼人燎兮。舒夭绍兮。劳心惨兮。[m
%
[0;32m 《桧风·羔裘》[m
[0;31m朝代：先秦[m
[0;33m作者：佚名[m
[0;37m羔裘逍遥，狐裘以朝。岂不尔思？劳心忉忉。
羔裘翱翔，狐裘在堂。岂不尔思？我心忧伤。
羔裘如膏，日出有曜。岂不尔思？中心是悼。[m
%
[0;32m 《琴歌》[m
[0;31m朝代：先秦[m
[0;33m作者：佚名[m
[0;37m百里奚。
初娶我时五羊皮。
临当相别烹乳鸡。
今适富贵忘我为。[m
%
[0;32m 《荆轲歌 / 渡易水歌》[m
[0;31m朝代：先秦[m
[0;33m作者：佚名[m
[0;37m风萧萧兮易水寒，壮士一去兮不复还。(复还 一作：复反)
探虎穴兮入蛟宫，仰天呼气兮成白虹。(此句疑为后人补作)[m
%
[0;32m 《宛丘》[m
[0;31m朝代：先秦[m
[0;33m作者：佚名[m
[0;37m子之汤兮，宛丘之上兮。洵有情兮，而无望兮。
坎其击鼓，宛丘之下。无冬无夏，值其鹭羽。
坎其击缶，宛丘之道。无冬无夏，值其鹭翿。[m
%
[0;32m 《烈文》[m
[0;31m朝代：先秦[m
[0;33m作者：佚名[m
[0;37m烈文辟公，锡兹祉福。惠我无疆，子孙保之。无封靡于尔邦，维王其崇之。
念兹戎功，继序其皇之。无竞维人，四方其训之。不显维德，百辟其刑之。於乎，前王不忘！[m
%
[0;32m 《巷伯》[m
[0;31m朝代：先秦[m
[0;33m作者：佚名[m
[0;37m萋兮斐兮，成是贝锦。彼谮人者，亦已大甚！
哆兮侈兮，成是南箕。彼谮人者，谁适与谋。
缉缉翩翩，谋欲谮人。慎尔言也，谓尔不信。
捷捷幡幡，谋欲谮言。岂不尔受？既其女迁。
骄人好好，劳人草草。苍天苍天，视彼骄人，矜此劳人。
彼谮人者，谁适与谋？取彼谮人，投畀豺虎。豺虎不食，投畀有北。有北不受，投畀有昊！
杨园之道，猗于亩丘。寺人孟子，作为此诗。凡百君子，敬而听之。[m
%
[0;32m 《湛露》[m
[0;31m朝代：先秦[m
[0;33m作者：佚名[m
[0;37m湛湛露斯，匪阳不晞。厌厌夜饮，不醉无归。
湛湛露斯，在彼丰草。厌厌夜饮，在宗载考。
湛湛露斯，在彼杞棘。显允君子，莫不令德。
其桐其椅，其实离离。岂弟君子，莫不令仪。[m
%
[0;32m 《野有蔓草》[m
[0;31m朝代：先秦[m
[0;33m作者：佚名[m
[0;37m野有蔓草，零露漙兮。有美一人，清扬婉兮。邂逅相遇，适我愿兮。
野有蔓草，零露瀼瀼。有美一人，婉如清扬。邂逅相遇，与子偕臧。[m
%
[0;32m 《鸳鸯》[m
[0;31m朝代：先秦[m
[0;33m作者：佚名[m
[0;37m鸳鸯于飞，毕之罗之。君子万年，福禄宜之。
鸳鸯在梁，戢其左翼。君子万年，
宜其遐福。乘马在厩，摧之秣之。君子万年，福禄艾之。
乘马在厩，秣之摧之。君子万年，福禄绥之。[m
%
[0;32m 《支诗》[m
[0;31m朝代：先秦[m
[0;33m作者：佚名[m
[0;37m天之所支。
不可坏也。
其所坏亦不可支也。[m
%
[0;32m 《西王母吟》[m
[0;31m朝代：先秦[m
[0;33m作者：佚名[m
[0;37m租彼西土。
爰居其野。
虎豹为群。
于鹊与处。
嘉命不迁。
我惟帝女。
彼何世民。
又将去予。
吹笙鼓簧中心翱翔。
世民之子。
惟天之望。[m
%
[0;32m 《羔羊》[m
[0;31m朝代：先秦[m
[0;33m作者：佚名[m
[0;37m羔羊之皮，素丝五紽。退食自公，委蛇委蛇。
羔羊之革，素丝五緎。委蛇委蛇，自公退食。
羔羊之缝，素丝五总。委蛇委蛇，退食自公。[m
%
[0;32m 《孟子引齐人言》[m
[0;31m朝代：先秦[m
[0;33m作者：佚名[m
[0;37m虽有智能。
不如乘势。
虽有鎡基。
不如待时。[m
%
[0;32m 《巧言》[m
[0;31m朝代：先秦[m
[0;33m作者：佚名[m
[0;37m悠悠昊天，曰父母且。无罪无辜，乱如此幠。昊天已威，予慎无罪。昊天大幠，予慎无辜。
乱之初生，僭始既涵。乱之又生，君子信谗。君子如怒，乱庶遄沮。君子如祉，乱庶遄已。
君子屡盟，乱是用长。君子信盗，乱是用暴。盗言孔甘，乱是用餤。匪其止共，维王之邛。
奕奕寝庙，君子作之。秩秩大猷，圣人莫之。他人有心，予忖度之。跃跃毚兔，遇犬获之。
荏染柔木，君子树之。往来行言，心焉数之。蛇蛇硕言，出自口矣。巧言如簧，颜之厚矣。
彼何人斯？居河之麋。无拳无勇，职为乱阶。既微且尰，尔勇伊何？为犹将多，尔居徒几何？[m
%
[0;32m 《九歌》[m
[0;31m朝代：先秦[m
[0;33m作者：屈原[m
[0;37m东皇太一
吉日兮辰良，穆将愉兮上皇；
抚长剑兮玉珥，璆锵鸣兮琳琅；
瑶席兮玉瑱，盍将把兮琼芳；
蕙肴蒸兮兰藉，奠桂酒兮椒浆；
扬枹兮拊鼓，疏缓节兮安歌；
陈竽瑟兮浩倡；
灵偃蹇兮姣服，芳菲菲兮满堂；
五音纷兮繁会，君欣欣兮乐康。
云中君
浴兰汤兮沐芳，华采衣兮若英；
灵连蜷兮既留，烂昭昭兮未央；
謇将憺兮寿宫，与日月兮齐光；
龙驾兮帝服，聊翱游兮周章；
灵皇皇兮既降，猋远举兮云中；
览冀洲兮有余，横四海兮焉穷；
思夫君兮太息，极劳心兮忡忡；
湘君
君不行兮夷犹，蹇谁留兮中洲；
美要眇兮宜修，沛吾乘兮桂舟；
令沅湘兮无波，使江水兮安流；
望夫君兮未来，吹参差兮谁思；
驾飞龙兮北征，邅吾道兮洞庭；
薜荔柏兮蕙绸，荪桡兮兰旌；
望涔阳兮极浦，横大江兮扬灵；
扬灵兮未极，女婵媛兮为余太息；
横流涕兮潺湲，隐思君兮陫侧；
桂棹兮兰枻，斵冰兮积雪；
采薜荔兮水中，搴芙蓉兮木末；
心不同兮媒劳，恩不甚兮轻绝；
石濑兮浅浅，飞龙兮翩翩；
交不忠兮怨长，期不信兮告余以不闲；
朝骋骛兮江皋，夕弭节兮北渚；
鸟次兮屋上，水周兮堂下；
捐余玦兮江中，遗余佩兮醴浦；
采芳洲兮杜若，将以遗兮下女；
时不可兮再得，聊逍遥兮容与。
湘夫人
帝子降兮北渚，目眇眇兮愁予；
袅袅兮秋风，洞庭波兮木叶下；
登白薠兮骋望，与佳期兮夕张；
鸟何萃兮苹中，罾何为兮木上？(苹 通：蘋)
沅有茝兮醴有兰，思公子兮未敢言；
荒忽兮远望，观流水兮潺湲；
麋何食兮庭中，蛟何为兮水裔；
朝驰余马兮江皋，夕济兮西澨；
闻佳人兮召余，将腾驾兮偕逝；
筑室兮水中，葺之兮荷盖；
荪壁兮紫坛，播芳椒兮成堂；
桂栋兮兰橑，辛夷楣兮药房；
罔薜荔兮为帷，擗蕙櫋兮既张；
白玉兮为镇，疏石兰兮为芳；
芷葺兮荷屋，缭之兮杜衡；
合百草兮实庭，建芳馨兮庑门；
九嶷缤兮并迎，灵之来兮如云；
捐余袂兮江中，遗余褋兮醴浦；
搴汀洲兮杜若，将以遗兮远者；
时不可兮骤得，聊逍遥兮容与！
大司命
广开兮天门，纷吾乘兮玄云；
令飘风兮先驱，使涷雨兮洒尘；
君回翔兮以下，逾空桑兮从女；
纷总总兮九州，何寿夭兮在予；
高飞兮安翔，乘清气兮御阴阳；
吾与君兮齐速，导帝之兮九坑；
灵衣兮被被，玉佩兮陆离；
一阴兮一阳，众莫知兮余所为；
折疏麻兮瑶华，将以遗兮离居；
老冉冉兮既极，不寖近兮愈疏；
乘龙兮辚辚，高驰兮冲天；
结桂枝兮延伫，羌愈思兮愁人；
愁人兮奈何，愿若今兮无亏；
固人命兮有当，孰离合兮何为？
少司命
秋兰兮麋芜，罗生兮堂下；
绿叶兮素华，芳菲菲兮袭予；
夫人兮自有美子，荪何以兮愁苦；
秋兰兮青青，绿叶兮紫茎；
满堂兮美人，忽独与余兮目成；
入不言兮出不辞，乘回风兮载云旗；
悲莫悲兮生别离，乐莫乐兮新相知；
荷衣兮蕙带，儵而来兮忽而逝；
夕宿兮帝郊，君谁须兮云之际；
与女沐兮咸池，曦女发兮阳之阿；
望美人兮未来，临风怳兮浩歌；
孔盖兮翠旌，登九天兮抚彗星；
竦长剑兮拥幼艾，荪独宜兮为民正。
东君
暾将出兮东方，照吾槛兮扶桑；
抚余马兮安驱，夜皎皎兮既明；
驾龙輈兮乘雷，载云旗兮委蛇；
长太息兮将上，心低徊兮顾怀；
羌声色兮娱人，观者儋兮忘归；
縆瑟兮交鼓，萧钟兮瑶簴；
鸣篪兮吹竽，思灵保兮贤姱；
翾飞兮翠曾，展诗兮会舞；
应律兮合节，灵之来兮敝日；
青云衣兮白霓裳，举长矢兮射天狼；
操余弧兮反沦降，援北斗兮酌桂浆；
撰余辔兮高驰翔，杳冥冥兮以东行。
河伯
与女游兮九河，冲风起兮水扬波；
乘水车兮荷盖，驾两龙兮骖螭；
登昆仑兮四望，心飞扬兮浩荡；
日将暮兮怅忘归，惟极浦兮寤怀；
鱼鳞屋兮龙堂，紫贝阙兮珠宫；
灵何惟兮水中；
乘白鼋兮逐文鱼，与女游兮河之渚；
流澌纷兮将来下；
子交手兮东行，送美人兮南浦；
波滔滔兮来迎，鱼鳞鳞兮媵予。
山鬼
若有人兮山之阿，被薜荔兮带女萝；
既含睇兮又宜笑，子慕予兮善窈窕；
乘赤豹兮从文狸，辛夷车兮结桂旗；
被石兰兮带杜衡，折芬馨兮遗所思；
余处幽篁兮终不见天，路险难兮独后来；
表独立兮山之上，云容容兮而在下；
杳冥冥兮羌昼晦，东风飘兮神灵雨；
留灵修兮憺忘归，岁既晏兮孰华予；
采三秀兮于山间，石磊磊兮葛蔓蔓；
怨公子兮怅忘归，君思我兮不得闲；
山中人兮芳杜若，饮石泉兮荫松柏；
君思我兮然疑作；
雷填填兮雨冥冥，猿啾啾兮狖夜鸣；
风飒飒兮木萧萧，思公子兮徒离忧。
国殇
操吴戈兮被犀甲，车错毂兮短兵接；
旌蔽日兮敌若云，矢交坠兮士争先；
凌余阵兮躐余行，左骖殪兮右刃伤；
霾两轮兮絷四马，援玉枹兮击鸣鼓；
天时怼兮威灵怒，严杀尽兮弃原野；
出不入兮往不反，平原忽兮路超远；
带长剑兮挟秦弓，首身离兮心不惩；
诚既勇兮又以武，终刚强兮不可凌；
身既死兮神以灵，魂魄毅兮为鬼雄。
礼魂
成礼兮会鼓，传芭兮代舞；
姱女倡兮容与；
春兰兮秋菊，长无绝兮终古。[m
%
[0;32m 《敝笱》[m
[0;31m朝代：先秦[m
[0;33m作者：佚名[m
[0;37m敝笱在梁，其鱼鲂鳏。
齐子归止，其从如云。
敝笱在梁，其鱼鲂鱮。
齐子归止，其从如雨。
敝笱在梁，其鱼唯唯。
齐子归止，其从如水。[m
%
[0;32m 《螽斯》[m
[0;31m朝代：先秦[m
[0;33m作者：诗经[m
[0;37m螽斯羽，诜诜兮。宜尔子孙，振振兮。
螽斯羽，薨薨兮。宜尔子孙，绳绳兮。
螽斯羽，揖揖兮。宜尔子孙，蛰蛰兮。[m
%
[0;32m 《鹄歌》[m
[0;31m朝代：先秦[m
[0;33m作者：佚名[m
[0;37m悲夫黄鹄之早寡兮。
七年不双。
宛颈独宿兮不与众同。
夜半悲鸣兮想其故雄。
天命早寡兮独宿何伤。
寡妇念此兮泣下数行。
呜呼哀哉兮死者不可忘。
飞鸟尚然兮况于贞良。
虽有贤雄兮终不重行。[m
%
[0;32m 《隰有苌楚》[m
[0;31m朝代：先秦[m
[0;33m作者：佚名[m
[0;37m隰有苌楚，猗傩其枝，夭之沃沃，乐子之无知。
隰有苌楚，猗傩其华，夭之沃沃。乐子之无家。
隰有苌楚，猗傩其实，夭之沃沃。乐子之无室。[m
%
[0;32m 《卷阿》[m
[0;31m朝代：先秦[m
[0;33m作者：佚名[m
[0;37m有卷者阿，飘风自南。岂弟君子，来游来歌，以矢其音。
伴奂尔游矣，优游尔休矣。岂弟君子，俾尔弥尔性，似先公酋矣。
尔土宇昄章，亦孔之厚矣。岂弟君子，俾尔弥尔性，百神尔主矣。
尔受命长矣，茀禄尔康矣。岂弟君子，俾尔弥尔性，纯嘏尔常矣。
有冯有翼，有孝有德，以引以翼。岂弟君子，四方为则。
颙颙卬卬，如圭如璋，令闻令望。岂弟君子，四方为纲。
凤凰于飞，翙翙其羽，亦集爰止。蔼蔼王多吉士，维君子使，媚于天子。
凤凰于飞，翙翙其羽，亦傅于天。蔼蔼王多吉人，维君子命，媚于庶人。
凤凰鸣矣，于彼高冈。梧桐生矣，于彼朝阳。菶々萋萋，雍雍喈喈。
君子之车，既庶且多。君子之马，既闲且驰。矢诗不多，维以遂歌。[m
%
[0;32m 《桑扈》[m
[0;31m朝代：先秦[m
[0;33m作者：佚名[m
[0;37m交交桑扈，有莺其羽。君子乐胥，受天之祜。
交交桑扈，有莺其领。君子乐胥，万邦之屏。
之屏之翰，百辟为宪。不戢不难，受福不那。
兕觥其觩，旨酒思柔。彼交匪敖，万福来求。[m
%
[0;32m 《祭侯辞》[m
[0;31m朝代：先秦[m
[0;33m作者：佚名[m
[0;37m嗟尔不宁侯。
为尔不朝于王所。
故亢而射女。
强食尔食。
曾孙侯氏百福。[m
%
[0;32m 《丝衣》[m
[0;31m朝代：先秦[m
[0;33m作者：佚名[m
[0;37m丝衣其紑，载弁俅俅。自堂徂基，自羊徂牛，鼐鼎及鼒，兕觥其觩。旨酒思柔。不吴不敖，胡考之休。[m
%
[0;32m 《去鲁歌》[m
[0;31m朝代：先秦[m
[0;33m作者：佚名[m
[0;37m彼妇之口。
可以出走。
彼妇之谒。
可以死败。
优哉游哉。
维以卒岁。[m
%
[0;32m 《石鼓诗》[m
[0;31m朝代：先秦[m
[0;33m作者：佚名[m
[0;37m我水既净。
我道既平。
我行既止。
嘉树则里。
天子永宁。
日惟丙申。
旭旭杲杲。
我其旁导。
乘马既迧。
(左秃右攵)夏康康。[m
%
[0;32m 《民劳》[m
[0;31m朝代：先秦[m
[0;33m作者：佚名[m
[0;37m民亦劳止，汔可小康。惠此中国，以绥四方。无纵诡随，以谨无良。式遏寇虐，憯不畏明。柔远能迩，以定我王。
民亦劳止，汔可小休。惠此中国，以为民逑。无纵诡随，以谨惛怓。式遏寇虐，无俾民忧。无弃尔劳，以为王休。
民亦劳止，汔可小息。惠此京师，以绥四国。无纵诡随，以谨罔极。式遏寇虐，无俾作慝。敬慎威仪，以近有德。
民亦劳止，汔可小愒。惠此中国，俾民忧泄。无纵诡随，以谨丑厉。式遏寇虐，无俾正败。戎虽小子，而式弘大。
民亦劳止，汔可小安。惠此中国，国无有残。无纵诡随，以谨缱绻。式遏寇虐，无俾正反。王欲玉女，是用大谏。[m
%
[0;32m 《猗嗟》[m
[0;31m朝代：先秦[m
[0;33m作者：佚名[m
[0;37m猗嗟昌兮，颀而长兮。抑若扬兮，美目扬兮。巧趋跄兮，射则臧兮。
猗嗟名兮，美目清兮，仪既成兮。终日射侯，不出正兮，展我甥兮。
猗嗟娈兮，清扬婉兮。舞则选兮，射则贯兮。四矢反兮，以御乱兮。[m
%
[0;32m 《齐人有一妻一妾》[m
[0;31m朝代：先秦[m
[0;33m作者：孟子及弟子[m
[0;37m　　齐人有一妻一妾而处室者，其良人出，则必餍酒肉而后反。 其妻问所与饮食者，则尽富贵也。其妻告其妾曰：“良人出，则必餍酒肉而后反；问其与饮食者，尽富贵也，而未尝有显者来，吾将瞷良人之所之也。”
　　蚤起，施从良人之所之，遍国中无与立谈者。卒之东郭墦间，之祭者，乞其余；不足，又顾而之他——此其为餍足之道也。 其妻归，告其妾，曰：“良人者，所仰望而终身也，今若此！－－”与其妾讪其良人，而相泣于中庭，而良人未之知也， 施施从外来，骄其妻妾。
　　由君子观之，则人之所以求富贵利达者，其妻妾不羞也，而不相泣者，几希矣！[m
%
[0;32m 《书后赋诗》[m
[0;31m朝代：先秦[m
[0;33m作者：佚名[m
[0;37m宝珍隋珠。
不知佩兮。
袆衣与丝。
不知异兮。
闾姝子奢。
莫之媒兮。
嫫母求之。
又甚喜之兮。
以瞽为明。
以聋为聪。
以是为非。
以吉为凶。
呜呼上天。
曷惟其同。[m
%
[0;32m 《韩非子引古谚》[m
[0;31m朝代：先秦[m
[0;33m作者：佚名[m
[0;37m为政若沐也。
虽有弃发之费而有长发之利也。[m
%
[0;32m 《介之推不言禄》[m
[0;31m朝代：先秦[m
[0;33m作者：左丘明[m
[0;37m　　晋侯赏从亡者，介之推不言禄，禄亦弗及。
　　推曰：“献公之子九人，唯君在矣。惠、怀无亲，外内弃之。天未绝晋，必将有主。主晋祀者，非君而谁？天实置之，而二三子以为己力，不亦诬乎？窃人之财，犹谓之盗。况贪天之功，以为己力乎？下义其罪，上赏其奸。上下相蒙，难与处矣。”
　　其母曰：“盍亦求之？以死谁怼？”
　　对曰：“尤而效之，罪又甚焉！且出怨言，不食其食。”
　　其母曰：“亦使知之，若何？”
　　对曰：“言，身之文也。身将隐，焉用文之？是求显也。”
　　其母曰：“能如是乎？与汝偕隐。”遂隐而死。
　　晋侯求之，不获，以绵上（地名）为之田。曰：“以志吾过，且旌善人。”[m
%
[0;32m 《车舝》[m
[0;31m朝代：先秦[m
[0;33m作者：佚名[m
[0;37m间关车之舝兮，思娈季女逝兮。匪饥匪渴，德音来括。虽无好友？式燕且喜。
依彼平林，有集维鷮。辰彼硕女，令德来教。式燕且誉，好尔无射。
虽无旨酒？式饮庶几。虽无嘉肴？式食庶几。虽无德与女？式歌且舞？
陟彼高冈，析其柞薪。析其柞薪，其叶湑兮。鲜我觏尔，我心写兮。
高山仰止，景行行止。四牡騑騑，六辔如琴。觏尔新婚，以慰我心。[m
%
[0;32m 《郑庄公戒饬守臣》[m
[0;31m朝代：先秦[m
[0;33m作者：左丘明[m
[0;37m　　秋七月，公会齐侯、郑伯伐许。庚辰，傅于许。颍考叔取郑伯之旗蝥弧以先登，子都自下射之，颠。瑕叔盈又以蝥弧登，周麾而呼曰：“君登矣！”郑师毕登。壬午，遂入许。许庄公奔卫。齐侯以许让公。公曰：“君谓许不共，故从君讨之。许既伏其罪矣。虽君有命，寡人弗敢与闻。”乃与郑人。
　　郑伯使许大夫百里奉许叔以居许东偏，曰：“天祸许国，鬼神实不逞于许君，而假手于我寡人，寡人唯是一二父兄不能共亿，其敢以许自为功乎？寡人有弟，不能和协，而使糊其口于四方，其况能久有许乎？吾子其奉许叔以抚柔此民也，吾将使获也佐吾子。若寡人得没于地，天其以礼悔祸于许，无宁兹许公复奉其社稷，唯我郑国之有请谒焉，如旧昏媾，其能降以相从也。无滋他族实逼处此，以与我郑国争此土也。吾子孙其覆亡之不暇，而况能禋祀许乎？寡人之使吾子处此，不惟许国之为，亦聊以固吾圉也。”乃使公孙获处许西偏，曰：“凡而器用财贿，无置于许。我死，乃亟去之！吾先君新邑于此，王室而既卑矣，周之子孙日失其序。夫许，大岳之胤也。天而既厌周德矣，吾其能与许争乎？”
　　君子谓郑庄公“于是乎有礼。礼，经国家，定社稷，序民人，利后嗣者也。许，无刑而伐之，服而舍之，度德而处之，量力而行之，相时而动，无累后人，可谓知礼矣。”(序民人 一作：序人民)[m
%
[0;32m 《常武》[m
[0;31m朝代：先秦[m
[0;33m作者：佚名[m
[0;37m赫赫明明。王命卿士，南仲大祖，大师皇父。整我六师，以修我戎。既敬既戒，惠此南国。
王谓尹氏，命程伯休父，左右陈行。戒我师旅，率彼淮浦，省此徐土。不留不处，三事就绪。
赫赫业业，有严天子。王舒保作，匪绍匪游。徐方绎骚，震惊徐方。如雷如霆，徐方震惊。
王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。
王旅啴々，如飞如翰。如江如汉，如山之苞。如川之流，绵绵翼翼。不测不克，濯征徐国。
王犹允塞，徐方既来。徐方既同，天子之功。四方既平，徐方来庭。徐方不回，王曰还归。[m
%
[0;32m 《荀子引逸诗》[m
[0;31m朝代：先秦[m
[0;33m作者：佚名[m
[0;37m如霜雪之将将。
如日月之光明。
国有大命。
不可以告人。
妨其躬身。
凤凰秋秋。
其翼若干。
其声若箫。
有凤有凰。
乐帝之心。
长夜慢兮。
永思骞兮。
太古之不慢兮。
礼义之不愆兮。
何恤人之言兮。
涓涓源水。
不壅不塞。
毂既破碎。
乃大其辐。
事以败矣。
乃重太息。
墨以为明。
狐狸而苍。[m
%
[0;32m 《良耜》[m
[0;31m朝代：先秦[m
[0;33m作者：佚名[m
[0;37m畟畟良耜，俶载南亩。播厥百谷，实函斯活。或来瞻女，载筐及莒，其饟伊黍。其笠伊纠，其镈斯赵，以薅荼蓼。荼蓼朽止，黍稷茂止。获之挃挃，积之栗栗。其崇如墉，其比如栉。以开百室，百室盈止，妇子宁止。杀时犉牡，有捄其角。以似以续，续古之人。[m
%
[0;32m 《菀柳》[m
[0;31m朝代：先秦[m
[0;33m作者：佚名[m
[0;37m有菀者柳，不尚息焉。上帝甚蹈，无自暱焉。俾予靖之，后予极焉。
有菀者柳，不尚愒焉。上帝甚蹈，无自瘵焉。俾予靖之，后予迈焉。
有鸟高飞，亦傅于天。彼人之心，于何其臻。曷予靖之，居以凶矜。[m
%
[0;32m 《公刘》[m
[0;31m朝代：先秦[m
[0;33m作者：佚名[m
[0;37m笃公刘，匪居匪康。乃埸乃疆，乃积乃仓；乃裹餱粮，于橐于囊。思辑用光，弓矢斯张；干戈戚扬，爰方启行。
笃公刘，于胥斯原。既庶既繁，既顺乃宣，而无永叹。陟则在巘，复降在原。何以舟之？维玉及瑶，鞞琫容刀。
笃公刘，逝彼百泉。瞻彼溥原，乃陟南冈。乃觏于京，京师之野。于时处处，于时庐旅，于时言言，于时语语。
笃公刘，于京斯依。跄跄济济，俾筵俾几。既登乃依，乃造其曹。执豕于牢，酌之用匏。食之饮之，君之宗之。
笃公刘，既溥既长。既景乃冈，相其阴阳，观其流泉。其军三单，度其隰原。彻田为粮，度其夕阳。豳居允荒。
笃公刘，于豳斯馆。涉渭为乱，取厉取锻，止基乃理。爰众爰有，夹其皇涧。溯其过涧。止旅乃密，芮鞫之即。[m
%
[0;32m 《石鼓诗》[m
[0;31m朝代：先秦[m
[0;33m作者：佚名[m
[0;37m田车孔安。
鋚勒駻駻。
六师既简。
左骖旛旛。
右骖騝騝。
我以隮于原。
我戎止陆。
宫车其写。
秀弓时射。
麋豕孔庶。
麀鹿雉兔。
其原有迪。
其戎奔奔。
大车出洛。
亚兽白泽。
我执而勿射。
多庶(左走右乐)(左走右乐)。
君子迺乐。[m
%
[0;32m 《晨风》[m
[0;31m朝代：先秦[m
[0;33m作者：佚名[m
[0;37m鴥彼晨风，郁彼北林。未见君子，忧心钦钦。如何如何，忘我实多！
山有苞栎，隰有六駮。未见君子，忧心靡乐。如何如何，忘我实多！
山有苞棣，隰有树檖。未见君子，忧心如醉。如何如何，忘我实多！[m
%
[0;32m 《申叔仪乞粮歌》[m
[0;31m朝代：先秦[m
[0;33m作者：佚名[m
[0;37m佩玉蕊兮余无所击之。
旨酒一盛兮余与褐之父睨之。[m
%
[0;32m 《甘棠》[m
[0;31m朝代：先秦[m
[0;33m作者：佚名[m
[0;37m蔽芾甘棠，勿剪勿伐，召伯所茇。
蔽芾甘棠，勿剪勿败，召伯所憩。
蔽芾甘棠，勿剪勿拜，召伯所说。[m
%
[0;32m 《风赋》[m
[0;31m朝代：先秦[m
[0;33m作者：宋玉[m
[0;37m　　楚襄王游于兰台之宫，宋玉景差侍。有风飒然而至，王乃披襟而当之，曰：“快哉此风！寡人所与庶人共者邪？”宋玉对曰：“此独大王之风耳，庶人安得而共之！” 王曰：“夫风者，天地之气，溥畅而至，不择贵贱高下而加焉。今子独以为寡人之风，岂有说乎？”宋玉对曰：“臣闻于师：枳句来巢，空穴来风。其所托者然，则风气殊焉。” 
　　王曰：“夫风始安生哉？”宋玉对曰：“夫风生于地，起于青苹之末。侵淫溪谷，盛怒于土囊之口。缘太山之阿，舞于松柏之下，飘忽淜滂，激飏熛怒。耾耾雷声，回穴错迕。蹶石伐木，梢杀林莽。至其将衰也，被丽披离，冲孔动楗，眴焕粲烂，离散转移。故其清凉雄风，则飘举升降。乘凌高城，入于深宫。抵华叶而振气，徘徊于桂椒之间，翱翔于激水之上。将击芙蓉之精。猎蕙草，离秦衡，概新夷，被荑杨，回穴冲陵，萧条众芳。然后徜徉中庭，北上玉堂，跻于罗幢，经于洞房，乃得为大王之风也。故其风中人状，直惨凄惏栗，清凉增欷。清清泠泠，愈病析酲，发明耳目，宁体便人。此所谓大王之雄风也。” 
　　王曰：“善哉论事！夫庶人之风，岂可闻乎？”宋玉对曰：“夫庶人之风，塕然起于穷巷之间，堀堁扬尘，勃郁烦冤，冲孔袭门。动沙堁，吹死灰，骇溷浊，扬腐余，邪薄入瓮牖，至于室庐。故其风中人状，直憞溷郁邑，殴温致湿，中心惨怛，生病造热。中唇为胗，得目为篾，啖齰嗽获，死生不卒。此所谓庶人之雌风也。” [m
%
[0;32m 《正月》[m
[0;31m朝代：先秦[m
[0;33m作者：佚名[m
[0;37m正月繁霜，我心忧伤。民之讹言，亦孔之将。念我独兮，忧心京京。哀我小心，癙忧以痒。
父母生我，胡俾我瘉？不自我先，不自我后。好言自口，莠言自口。忧心愈愈，是以有侮。
忧心惸惸，念我无禄。民之无辜，并其臣仆。哀我人斯，于何从禄？瞻乌爰止？于谁之屋？
瞻彼中林，侯薪侯蒸。民今方殆，视天梦梦。既克有定，靡人弗胜。有皇上帝，伊谁云憎？
谓山盖卑，为冈为陵。民之讹言，宁莫之惩。召彼故老，讯之占梦。具曰予圣，谁知乌之雌雄！
谓天盖高，不敢不局。谓地盖厚，不敢不蹐。维号斯言，有伦有脊。哀今之人，胡为虺蜴？
瞻彼阪田，有菀其特。天之杌我，如不我克。彼求我则，如不我得。执我仇仇，亦不我力。
心之忧矣，如或结之。今兹之正，胡然厉矣？燎之方扬，宁或灭之？赫赫宗周，褒姒灭之！
终其永怀，又窘阴雨。其车既载，乃弃尔辅。载输尔载，将伯助予！
无弃尔辅，员于尔辐。屡顾尔仆，不输尔载。终逾绝险，曾是不意。
鱼在于沼，亦匪克乐。潜虽伏矣，亦孔之炤。忧心惨惨，念国之为虐！
彼有旨酒，又有嘉肴。洽比其邻，婚姻孔云。念我独兮，忧心殷殷。
佌佌彼有屋，蔌蔌方有谷。民今之无禄，天夭是椓。哿矣富人，哀此惸独。[m
%
[0;32m 《小星》[m
[0;31m朝代：先秦[m
[0;33m作者：佚名[m
[0;37m嘒彼小星，三五在东。肃肃宵征，夙夜在公。寔命不同。
嘒彼小星，维参与昴。肃肃宵征，抱衾与裯。寔命不犹。[m
%
[0;32m 《勾践灭吴》[m
[0;31m朝代：先秦[m
[0;33m作者：佚名[m
[0;37m　　越王勾践栖于会稽之上，乃号令于三军曰：“凡我父兄昆弟及国子姓，有能助寡人谋而退吴者，吾与之共知越国之政。”大夫种进对曰：“臣闻之，贾人夏则资皮，冬则资絺，旱则资舟，水则资车，以待乏也。夫虽无四方之忧，然谋臣与爪牙之士，不可不养而择也。譬如蓑笠，时雨既至，必求之。今君王既栖于会稽之上，然后乃求谋臣，无乃后乎？”勾践曰：“苟得闻子大夫之言，何后之有？”执其手而与之谋。 
　　遂使之行成于吴，曰：“寡君勾践乏无所使，使其下臣种，不敢彻声闻于大王，私于下执事曰：寡君之师徒不足以辱君矣；愿以金玉、子女赂君之辱。请勾践女女于王，大夫女女于大夫，士女女于士；越国之宝器毕从！寡君帅越国之众以从君之师徒。唯君左右之，若以越国之罪为不可赦也，将焚宗庙，系妻孥，沈金玉于江；有带甲五千人，将以致死，乃必有偶，是以带甲万人事君也，无乃即伤君王之所爱乎？与其杀是人也，宁其得此国也，其孰利乎？”
　　夫差将欲听，与之成。子胥谏曰：“不可！夫吴之与越也，仇讎敌战之国也；三江环之，民无所移。有吴则无越，有越则无吴。将不可改于是矣！员闻之：陆人居陆，水人居水，夫上党之国，我攻而胜之，吾不能居其地，不能乘其车；夫越国，吾攻而胜之，吾能居其地，吾能乘其舟。此其利也，不可失也已。君必灭之！失此利也，虽悔之，必无及已。
　　越人饰美女八人，纳之太宰嚭，曰：“子苟赦越国之罪，又有美于此者将进之。”太宰嚭谏曰：“嚭闻古之伐国者，服之而已；今已服矣，又何求焉？”夫差与之成而去之。
　　勾践说于国人曰：“寡人不知其力之不足也，而又与大国执仇，以暴露百姓之骨于中原，此则寡人之罪也。寡人请更。”于是葬死者，问伤者，养生者；吊有忧，贺有喜；送往者，迎来者；去民之所恶，补民之不足。然后卑事夫差，宦士三百人于吴，其身亲为夫差前马。
　　勾践之地，南至于句无，北至于御儿，东至于鄞，西至于姑蔑，广运百里，乃致其父母昆弟而誓之，曰：“寡人闻，古之贤君，四方之民归之，若水之归下也。今寡人不能，将帅二三子夫妇以蕃。”令壮者无取老妇，令老者无取壮妻；女子十七不嫁，其父母有罪；丈夫二十不取，其父母有罪。将免者以告，公令医守之。生丈夫，二壶酒，一犬；生女子，二壶酒，一豚；生三人，公与之母；生二子，公与之饩。当室者死，三年释其政；支子死，三月释其政；必哭泣葬埋之如其子。令孤子、寡妇、疾疹、贫病者，纳宦其子。其达士，洁其居，美其服，饱其食，而摩厉之于义。四方之士来者，必庙礼之。勾践载稻与脂于舟以行。国之孺子之游者，无不哺（有的哺为“饣”偏旁）也，无不歠也：必问其名。非其身之所种则不食，非其夫人之所织则不衣。十年不收于国，民俱有三年之食。
　　国之父兄请曰：“昔者夫差耻吾君于诸侯之国，今越国亦节矣，请报之。”勾践辞曰：“昔者之战也，非二三子之罪也，寡人之罪也。如寡人者，安与知耻？请姑无庸战。”父兄又请曰：“越四封之内，亲吾君也，犹父母也。子而思报父母之仇，臣而思报君之仇，其有敢不尽力者乎？请复战！”勾践既许之，乃致其众而誓之，曰：“寡人闻古之贤君，不患其众之不足也，而患其志行之少耻也。今夫差衣水犀之甲者亿有三千，不患其志行之少耻也，而患其众之不足也。今寡人将助天灭之。吾不欲匹夫之勇也，欲其旅进旅退。进则思赏，退则思刑；如此，则有常赏。进不用命，退则无耻；如此，则有常刑。”
　　果行，国人皆劝。父勉其子，兄勉其弟，妇勉其夫，曰：“孰是君也，而可无死乎？”是故败吴于囿，又败之于没，又郊败之。
　　夫差行成，曰；“寡人之师徒，不足以辱君矣，请以金玉、子女赂君之辱！”勾践对曰：“昔天以越予吴，而吴不受命；今天以吴予越，越可以无听天之命，而听君之令乎！吾请达王甬、句东，吾与君为二君乎！”夫差对曰：“寡人礼先壹饭矣，君若不忘周室而为敝邑宸宇，亦寡人之愿也。君若曰：『吾将残汝社稷，灭汝宗庙。』寡人请死，余何而目以视於天下乎？越君其次也！”遂灭吴。[m
%
[0;32m 《有狐》[m
[0;31m朝代：先秦[m
[0;33m作者：佚名[m
[0;37m有狐绥绥，在彼淇梁。心之忧矣，之子无裳。
有狐绥绥，在彼淇厉。心之忧矣，之子无带。
有狐绥绥，在彼淇侧。心之忧矣，之子无服。[m
%
[0;32m 《芄兰》[m
[0;31m朝代：先秦[m
[0;33m作者：佚名[m
[0;37m芄兰之支，童子佩觿。虽则佩觿，能不我知。容兮遂兮，垂带悸兮。
芄兰之叶，童子佩韘。虽则佩韘，能不我甲。容兮遂兮，垂带悸兮。[m
%
[0;32m 《旄丘》[m
[0;31m朝代：先秦[m
[0;33m作者：佚名[m
[0;37m旄丘之葛兮，何诞之节兮。叔兮伯兮，何多日也？
何其处也？必有与也！何其久也？必有以也！
狐裘蒙戎，匪车不东。叔兮伯兮，靡所与同。
琐兮尾兮，流离之子。叔兮伯兮，褎如充耳。[m
%
[0;32m 《采薇歌》[m
[0;31m朝代：先秦[m
[0;33m作者：佚名[m
[0;37m登彼西山兮采其薇矣。
以暴易暴兮不知其非矣。
神农虞夏忽焉没兮。
我适安归矣。
吁嗟徂兮命之衰矣。[m
%
[0;32m 《终南》[m
[0;31m朝代：先秦[m
[0;33m作者：佚名[m
[0;37m终南何有？有条有梅。君子至止，锦衣狐裘。颜如渥丹，其君也哉！
终南何有？有纪有堂。君子至止，黻衣绣裳。佩玉将将，寿考不忘！[m
%
[0;32m 《楚聘歌》[m
[0;31m朝代：先秦[m
[0;33m作者：佚名[m
[0;37m大道隐兮礼为基。
贤人窜兮将待时。
天下如一兮欲何之。[m
%
[0;32m 《鸿雁》[m
[0;31m朝代：先秦[m
[0;33m作者：佚名[m
[0;37m鸿雁于飞，肃肃其羽。之子于征，劬劳于野。爰及矜人，哀此鳏寡。
鸿雁于飞，集于中泽。之子于垣，百堵皆作。虽则劬劳，其究安宅？
鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。[m
%
[0;32m 《郑子家告赵宣子》[m
[0;31m朝代：先秦[m
[0;33m作者：左丘明[m
[0;37m　　晋侯合诸侯于扈，平宋也。
　　于是晋侯不见郑伯，以为贰于楚也。郑子家使执讯而与之书，以告赵宣子曰：“寡君即位三年，召蔡侯而与之事君。九月，蔡侯入于敝邑以行，敝邑以侯宣多之难，寡君是以不得与蔡侯偕，十一月，克减侯宣多而随蔡侯以朝于执事。十二年六月，归生佐寡君之嫡夷，以请陈侯于楚而朝诸君。十四年七月寡君又朝，以蒇陈事。十五年五月，陈侯自敝邑往朝于君。往年正月，烛之武往朝夷也。八月，寡君又往朝。以陈蔡之密迩于楚，而不敢贰焉，则敝邑之故也。虽敝邑之事君，何以不免？在位之中，一朝于襄，而再见于君，夷与孤之二三臣，相及于绛。虽我小国，则蔑以过之矣。今大国曰：‘尔未逞吾志。’敝邑有亡，无以加焉。古人有言曰：‘畏首畏尾，身其余几？’又曰：‘鹿死不择音。’小国之事大国也，德，则其人也；不德，则其鹿也。铤而走险，急何能择？命之罔极，亦知亡矣。将悉敝赋以待于鯈，唯执事命之。文公二年，朝于齐；四年，为齐侵蔡，亦获成于楚。居大国之间而从于强令，岂有罪也？大国若弗图，无所逃命。” 
　　晋巩朔行成于郑，赵穿、公婿池为质焉。[m
%
[0;32m 《秦西巴纵麑》[m
[0;31m朝代：先秦[m
[0;33m作者：吕不韦 撰[m
[0;37m　　孟孙猎而得麑，使秦西巴持归烹之。麑母随之而啼，秦西巴弗忍，纵而与之。孟孙归，求麑安在。秦西巴对曰:“其母随而啼，臣诚弗忍，窃纵而予之。”孟孙怒，逐秦西巴。居一年，取以为子傅。左右曰：“秦西巴有罪于君，今以为子傅，何也？”孟孙曰：“夫一麑不忍，又何况于人乎？”[m
%
[0;32m 《潜》[m
[0;31m朝代：先秦[m
[0;33m作者：佚名[m
[0;37m猗与漆沮，潜有多鱼。有鳣有鲔，鲦鲿鰋鲤。以享以祀，以介景福。[m
%
[0;32m 《恭世子诵》[m
[0;31m朝代：先秦[m
[0;33m作者：佚名[m
[0;37m贞之无报也。
孰是人斯。
而有斯臭也。
贞为不听。
信为不诚。
国斯无刑。
媮居幸生。
不更厥贞。
大命其倾。
威兮怀兮。
各聚尔有。
以待所归兮。
猗兮违兮。
心之哀兮。
岁之二七。
其靡有徵兮。
若翟公子。
吾是之依兮。
镇抚国家。
为王妃兮。[m
%
[0;32m 《狼跋》[m
[0;31m朝代：先秦[m
[0;33m作者：佚名[m
[0;37m狼跋其胡，载疐其尾。公孙硕肤，赤舄几几。
狼疐其尾，载跋其胡。公孙硕肤，德音不瑕？[m
%
[0;32m 《墨子引古语》[m
[0;31m朝代：先秦[m
[0;33m作者：佚名[m
[0;37m唇亡则齿寒。
谋而不得。
则以往知来。
君子不镜于水而镜于人。
镜于水见面之容。
镜于人则知吉与凶。[m
%
[0;32m 《孔丛子引遗谚》[m
[0;31m朝代：先秦[m
[0;33m作者：佚名[m
[0;37m尧舜千钟。
孔子百觚。
子路嗑嗑。
尚饮十榼。[m
%
[0;32m 《江有汜》[m
[0;31m朝代：先秦[m
[0;33m作者：佚名[m
[0;37m江有汜，之子归，不我以。不我以，其后也悔。
江有渚，之子归，不我与。不我与，其后也处。
江有沱，之子归，不我过。不我过，其啸也歌。[m
%
[0;32m 《采蘩》[m
[0;31m朝代：先秦[m
[0;33m作者：佚名[m
[0;37m于以采蘩？于沼于沚。于以用之？公侯之事。
于以采蘩？于涧之中。于以用之？公侯之宫。
被之僮僮，夙夜在公。被之祁祁，薄言还归。[m
%
[0;32m 《嘏辞》[m
[0;31m朝代：先秦[m
[0;33m作者：佚名[m
[0;37m皇尸命工祝。
承致多福无疆。
于女孝孙。
来女孝孙。
使女受禄于天。
宜稼于田。
眉寿万年。
笏替引之。[m
%
[0;32m 《龙蛇歌》[m
[0;31m朝代：先秦[m
[0;33m作者：佚名[m
[0;37m龙欲上天。
五蛇为辅。
龙已升云。
四蛇各入其宇。
一蛇独怨。
终不见处所。[m
%
[0;32m 《石碏谏宠州吁》[m
[0;31m朝代：先秦[m
[0;33m作者：左丘明[m
[0;37m　　卫庄公娶于齐东宫得臣之妹，曰庄姜。美而无子，卫人所为赋《硕人》也。又娶于陈，曰厉妫。生孝伯，蚤死。其娣戴妫生桓公，庄姜以为己子。
　　公子州吁，嬖人之子也。有宠而好兵，公弗禁，庄姜恶之。
　　石碏谏曰：“臣闻爱子，教之以义方，弗纳于邪。骄奢淫佚，所自邪也。四者之来，宠禄过也。将立州吁，乃定之矣；若犹未也，阶之为祸。夫宠而不骄，骄而能降，降而不憾，憾而能眕者，鲜矣。且夫贱妨贵，少陵长，远间亲，新间旧，小加大，淫破义，所谓六逆也。君义，臣行，父慈，子孝，兄爱，弟敬，所谓六顺也。去顺效逆，所以速祸也。君人者，将祸是[通“事”]务去，而速之，无乃不可乎？”弗听。
　　其子厚与州吁游，禁之，不可。桓公立，乃老。[m
%
[0;32m 《公输》[m
[0;31m朝代：先秦[m
[0;33m作者：墨子及弟子[m
[0;37m　　公输盘为楚造云梯之械，成，将以攻宋。子墨子闻之，起于鲁，行十日十夜，而至于郢，见公输盘。
　　公输盘曰：“夫子何命焉为？”
　　子墨子曰：“北方有侮臣者，愿借子杀之。”公输盘不说。
　　子墨子曰：“请献十金。”
　　公输盘曰：“吾义固不杀人。”
　　子墨子起，再拜，曰：“请说之。吾从北方闻子为梯，将以攻宋。宋何罪之有？荆国有余于地，而不足于民，杀所不足而争所有余，不可谓智；宋无罪而攻之，不可谓仁；知而不争，不可谓忠。争而不得，不可谓强。义不杀少而杀众，不可谓知类。”
　　公输盘服。
　　子墨子曰：“然胡不已乎？”
　　公输盘曰：“不可，吾既已言之王矣。”
　　子墨子曰：“胡不见我于王？”
　　公输盘曰：“诺。”
　　子墨子见王，曰：“今有人于此，舍其文轩，邻有敝舆而欲窃之；舍其锦绣，邻有短褐而欲窃之；舍其粱肉，邻有糠糟而欲窃之——此为何若人？”
　　王曰：“必为有窃疾矣。”
　　子墨子曰：“荆之地方五千里，宋之地方五百里，此犹文轩之与敝舆也。荆有云梦，犀兕麋鹿满之，江汉之鱼鳖鼋鼍为天下富，宋所谓无雉兔鲋鱼者也，此犹粱肉之与糠糟也。荆有长松文梓楩楠豫章，宋无长木，此犹锦绣之与短褐也。臣以王吏之攻宋也，为与此同类。”
　　王曰：“善哉！虽然，公输盘为我为云梯，必取宋。”
　　于是见公输盘。子墨子解带为城，以牒为械，公输盘九设攻城之机变，子墨子九距之。公输盘之攻械尽，子墨子之守圉有余。
　　公输盘诎，而曰：“吾知所以距子矣，吾不言。”
　　子墨子亦曰：“吾知子之所以距我，吾不言。”
　　楚王问其故。
　　子墨子曰：“公输子之意不过欲杀臣。杀臣，宋莫能守，乃可攻也。然臣之弟子禽滑厘等三百人，已持臣守圉之器，在宋城上而待楚寇矣。虽杀臣，不能绝也。”
　　楚王曰：“善哉。吾请无攻宋矣。”
　　子墨子归，过宋。天雨，庇其闾中，守闾者不内也。故曰：治于神者，众人不知其功。争于明者，众人知之。[m
%
[0;32m 《曹刿论战》[m
[0;31m朝代：先秦[m
[0;33m作者：左丘明[m
[0;37m　　十年春，齐师伐我。公将战。曹刿请见。其乡人曰：“肉食者谋之，又何间焉？”刿曰：“肉食者鄙，未能远谋。”乃入见。问：“何以战？”公曰：“衣食所安，弗敢专也，必以分人。”对曰：“小惠未徧，民弗从也。”公曰：“牺牲玉帛，弗敢加也，必以信。”对曰：“小信未孚，神弗福也。”公曰：“小大之狱，虽不能察，必以情。”对曰：“忠之属也。可以一战。战则请从。”（徧 同：遍)
　　公与之乘，战于长勺。公将鼓之。刿曰：“未可。”齐人三鼓。刿曰：“可矣。”齐师败绩。公将驰之。刿曰：“未可。”下视其辙，登轼而望之，曰：“可矣。”遂逐齐师。
　　既克，公问其故。对曰：“夫战，勇气也。一鼓作气，再而衰，三而竭。彼竭我盈，故克之，夫大国，难测也，惧有伏焉。吾视其辙乱，望其旗靡，故逐之。”[m
%
[0;32m 《夸父逐日》[m
[0;31m朝代：先秦[m
[0;33m作者：佚名[m
[0;37m　　夸父与日逐走，入日；渴，欲得饮，饮于河、渭；河、渭不足，北饮大泽。未至，道渴而死。弃其杖，化为邓林。[m
%
[0;32m 《唐雎不辱使命》[m
[0;31m朝代：先秦[m
[0;33m作者：刘向 撰[m
[0;37m　　秦王使人谓安陵君曰：“寡人欲以五百里之地易安陵，安陵君其许寡人！”安陵君曰：“大王加惠，以大易小，甚善；虽然，受地于先王，愿终守之，弗敢易！”秦王不说。安陵君因使唐雎使于秦。(说 通：悦)
　　秦王谓唐雎曰：“寡人以五百里之地易安陵，安陵君不听寡人，何也？且秦灭韩亡魏，而君以五十里之地存者，以君为长者，故不错意也。今吾以十倍之地，请广于君，而君逆寡人者，轻寡人与？”唐雎对曰：“否，非若是也。安陵君受地于先王而守之，虽千里不敢易也，岂直五百里哉？”
　　秦王怫然怒，谓唐雎曰：“公亦尝闻天子之怒乎？”唐雎对曰：“臣未尝闻也。”秦王曰：“天子之怒，伏尸百万，流血千里。”唐雎曰：“大王尝闻布衣之怒乎？”秦王曰：“布衣之怒，亦免冠徒跣，以头抢地耳。”唐雎曰：“此庸夫之怒也，非士之怒也。夫专诸之刺王僚也，彗星袭月；聂政之刺韩傀也，白虹贯日；要离之刺庆忌也，仓鹰击于殿上。此三子者，皆布衣之士也，怀怒未发，休祲降于天，与臣而将四矣。若士必怒，伏尸二人，流血五步，天下缟素，今日是也。”挺剑而起。
　　秦王色挠，长跪而谢之曰：“先生坐！何至于此！寡人谕矣：夫韩、魏灭亡，而安陵以五十里之地存者，徒以有先生也。”[m
%
[0;32m 《祭公谏征犬戎》[m
[0;31m朝代：先秦[m
[0;33m作者：佚名[m
[0;37m　　穆王将征犬戎，祭公谋父谏曰：“不可。先王耀德不观兵。夫兵，戢而时动，动则威；观则玩，玩则无震。是故周文公之《颂》曰：‘载戢干戈，载櫜弓矢；我求懿德，肆于时夏。允王保之。’先王之于民也，茂正其德，而厚其性；阜其财求，而利其器用；明利害之乡，以文修之，使务利而避害，怀德而畏威，故能保世以滋大。
　　昔我先世后稷，以服事虞夏。及夏之衰也，弃稷弗务，我先王不窋，用失其官，而自窜于戎翟之间。不敢怠业，时序其德，纂修其绪，修其训典；朝夕恪勤，守以惇笃，奉以忠信，奕世戴德，不忝前人。至于武王，昭前之光明，而加之以慈和，事神保民，莫不欣喜。商王帝辛，大恶于民，庶民弗忍，欣戴武王，以致戎于商牧。是先王非务武也，勤恤民隐，而除其害也。
　　夫先王之制：邦内甸服，邦外侯服，侯、卫宾服，夷、蛮要服，戎、狄荒服。甸服者祭，侯服者祀，宾服者享，要服者贡，荒服者王。日祭，月祀，时享，岁贡，终王，先王之训也。
　　有不祭，则修意；有不祀，则修言；有不享，则修文；有不贡，则修名；有不王，则修德。序成而有不至，则修刑。于是乎有刑不祭，伐不祀，征不享，让不贡，告不王。于是乎有刑罚之辟，有攻伐之兵，有征讨之备，有威让之令，有文告之辞。布令陈辞，而又不至，则又增修于德，无勤民于远。
　　是以近无不听，远无不服。今自大毕、伯士之终也，犬戎氏以其职来王，天子曰：‘予必以不享征之’，且观之兵，其无乃废先王之训，而王几顿乎？吾闻夫犬戎树椁，能帅旧德，而守终纯固，其有以御我矣。”王不听，遂征之，得四白狼、四白鹿以归。自是荒服者不至。[m
%
[0;32m 《昔齐攻鲁,求其岑鼎》[m
[0;31m朝代：先秦[m
[0;33m作者：左丘明[m
[0;37m　　昔齐攻鲁,求其岑鼎.鲁侯伪献他鼎而请盟焉。齐侯不信，曰：“若柳季云是，则请受之。”鲁欲使柳季。柳季曰：“君以鼎为国，信者亦臣之国，今欲破臣之国，全君之国，臣所难”鲁侯乃献岑鼎。[m
%
[0;32m 《禳田辞》[m
[0;31m朝代：先秦[m
[0;33m作者：佚名[m
[0;37m瓯窭满篝。
污邪满车。
五谷蕃熟。
穰穰满家。[m
%
[0;32m 《松柏歌》[m
[0;31m朝代：先秦[m
[0;33m作者：佚名[m
[0;37m松邪柏邪。
住建共者客邪。[m
%
[0;32m 《楚归晋知罃》[m
[0;31m朝代：先秦[m
[0;33m作者：左丘明[m
[0;37m　　晋人归楚公子谷臣，与连尹襄老之尸于楚，以求知罃。于是荀首佐中军矣，故楚人许之。
　　王送知罃，曰：“子其怨我乎？”对曰：“二国治戎，臣不才，不胜其任，以为俘馘。执事不以衅鼓，使归即戮，君之惠也。臣实不才，又谁敢怨？”
　　王曰：“然则德我乎？”对曰：“二国图其社稷，而求纾其民，各惩其忿，以相宥也，两释累囚，以成其好。二国有好，臣不与及，其谁敢德？”
　　王曰：“子归何以报我？”对曰：“臣不任受怨，君亦不任受德。无怨无德，不知所报。”
　　王曰：“虽然，必告不谷。”对曰：“以君之灵，累臣得归骨于晋，寡君之以为戮，死且不朽。若从君之惠而免之，以赐君之外臣首；首其请于寡君，而以戮于宗，亦死且不朽。若不获命，而使嗣宗职，次及于事，而帅偏师以脩封疆，虽遇执事，其弗敢违。其竭力致死，无有二心，以尽臣礼。所以报也！
　　王曰：“晋未可与争。”重为之礼而归之。[m
%
[0;32m 《离别相去辞》[m
[0;31m朝代：先秦[m
[0;33m作者：佚名[m
[0;37m跞躁摧长恧兮擢戟驭殳。
所离不降兮泄我王气苏。
三军一飞降兮所向皆殂。
一士判死兮而当百夫。
道祐有德兮吴卒自屠。
雪我王宿耻兮威振八都。
军伍难更兮势如貔貙。
行行各努力兮于乎于乎。[m
%
[0;32m 《礼记引谚》[m
[0;31m朝代：先秦[m
[0;33m作者：佚名[m
[0;37m人莫知其子之恶。
莫知其苗之硕。[m
%
[0;32m 《北门》[m
[0;31m朝代：先秦[m
[0;33m作者：佚名[m
[0;37m出自北门，忧心殷殷。终窭且贫，莫知我艰。已焉哉！天实为之，谓之何哉！
王事适我，政事一埤益我。我入自外，室人交徧谪我。已焉哉！天实为之，谓之何哉！
王事敦我，政事一埤遗我。我入自外，室人交徧摧我。已焉哉！天实为之，谓之何哉！[m
%
[0;32m 《东门之池》[m
[0;31m朝代：先秦[m
[0;33m作者：佚名[m
[0;37m东门之池，可以沤麻。彼美淑姬，可与晤歌。
东门之池，可以沤纻。彼美淑姬，可与晤语。
东门之池，可以沤菅。彼美淑姬，可与晤言。[m
%
[0;32m 《蓼萧》[m
[0;31m朝代：先秦[m
[0;33m作者：佚名[m
[0;37m蓼彼萧斯，零露湑兮。既见君子，我心写兮。燕笑语兮，是以有誉处兮。
蓼彼萧斯，零露瀼瀼。既见君子，为龙为光。其德不爽，寿考不忘。
蓼彼萧斯，零露泥泥。既见君子，孔燕岂弟。宜兄宜弟，令德寿岂。
蓼彼萧斯，零露浓浓。既见君子，鞗革忡忡。和鸾雍雍，万福攸同。[m
%
[0;32m 《小雅·杕杜》[m
[0;31m朝代：先秦[m
[0;33m作者：佚名[m
[0;37m有杕之杜，有睆其实。王事靡盬，继嗣我日。日月阳止，女心伤止，征夫遑止。
有杕之杜，其叶萋萋。王事靡盬，我心伤悲。卉木萋止，女心悲止，征夫归止！
陟彼北山，言采其杞。王事靡盬，忧我父母。檀车幝幝，四牡痯痯，征夫不远！
匪载匪来，忧心孔疚。斯逝不至，而多为恤。卜筮偕止，会言近止，征夫迩止！[m
%
[0;32m 《楚人诵子文歌》[m
[0;31m朝代：先秦[m
[0;33m作者：佚名[m
[0;37m子文之族。
犯国法程。
延理释之。
子文不听。
恤顾怨萌。
方正公平。[m
%
[0;32m 《墓门》[m
[0;31m朝代：先秦[m
[0;33m作者：佚名[m
[0;37m墓门有棘，斧以斯之。夫也不良，国人知之。知而不已，谁昔然矣。
墓门有梅，有鸮萃止。夫也不良，歌以讯之。讯予不顾，颠倒思予。[m
%
[0;32m 《揠苗助长》[m
[0;31m朝代：先秦[m
[0;33m作者：佚名[m
[0;37m　　宋人有闵其苗之不长而揠之者，芒芒然归，谓其人曰：“今日病矣！予助苗长矣！”其子趋而往视之，苗则槁矣。天下之不助苗长者寡矣。以为无益而舍之者，不耘苗者也；助之长者，揠苗者也，非徒无益，而又害之。(闵 通：悯)[m
%
[0;32m 《礼记引南人言》[m
[0;31m朝代：先秦[m
[0;33m作者：佚名[m
[0;37m人而无恒。
不可以为卜筮。[m
%
[0;32m 《芣苢》[m
[0;31m朝代：先秦[m
[0;33m作者：佚名[m
[0;37m采采芣苢，薄言采之。
采采芣苢，薄言有之。
采采芣苢，薄言掇之。
采采芣苢，薄言捋之。
采采芣苢，薄言袺之。
采采芣苢，薄言襭之。[m
%
[0;32m 《礼记引逸诗》[m
[0;31m朝代：先秦[m
[0;33m作者：佚名[m
[0;37m昔吾有先正。
其言明且清。
国家以宁。
都邑以成。
庶民以生。
谁能秉国成。
不自为政。
卒劳百姓。
相彼盍旦。
尚犹患之。[m
%
[0;32m 《匏有苦叶》[m
[0;31m朝代：先秦[m
[0;33m作者：佚名[m
[0;37m匏有苦叶，济有深涉。深则厉，浅则揭。
有瀰济盈，有鷕雉鸣。济盈不濡轨，雉鸣求其牡。
雍雍鸣雁，旭日始旦。士如归妻，迨冰未泮。
招招舟子，人涉卬否。人涉卬否，卬须我友。[m
%
[0;32m 《弹铗歌》[m
[0;31m朝代：先秦[m
[0;33m作者：佚名[m
[0;37m长铗归来乎食无鱼。
长铗归来乎出无车。
长铗归来乎无以为家。[m
%
[0;32m 《楚人为诸御己歌》[m
[0;31m朝代：先秦[m
[0;33m作者：佚名[m
[0;37m薪乎菜乎。
无诸御己讫无子乎。
菜乎薪乎。
无诸御己讫无人乎。[m
%
[0;32m 《吕相绝秦》[m
[0;31m朝代：先秦[m
[0;33m作者：左丘明[m
[0;37m　　夏四月戊午，晋侯使吕相绝秦，曰：“昔逮我献公及穆公相好，戮力同心，申之以盟誓，重之以昏姻。天祸晋国，文公如齐，惠公如秦。无禄，献公即世。穆公不忘旧德，俾我惠公用能奉祀于晋。又不能成大勋，而为韩之师。亦悔于厥心，用集我文公。是穆之成也。
　　“文公躬擐甲胄，跋履山川，逾越险阻，征东之诸侯，虞、夏、商、周之胤，而朝诸秦，则亦既报旧德矣。郑人怒君之疆埸，我文公帅诸侯及秦围郑。秦大夫不询于我寡君，擅及郑盟。诸侯疾之，将致命于秦。文公恐惧，绥静诸侯，秦师克还无害，则是我有大造于西也。
　　“无禄，文公即世；穆为不吊，蔑死我君，寡我襄公，迭我肴地，奸绝我好，伐我保城。殄灭我费滑，散离我兄弟，挠乱我同盟，倾覆我国家。我襄公未忘君之旧勋，而惧社稷之陨，是以有淆之师。犹愿赦罪于穆公，穆公弗听，而即楚谋我。天诱其衷，成王陨命，穆公是以不克逞志于我。
　　“穆、襄即世，康、灵即位。康公，我之自出，又欲阙翦我公室，倾覆我社稷，帅我蝥贼，以来荡摇我边疆，我是以有令狐之役。康犹不悛，入我河曲，伐我涑川，俘我王官，翦我羁马，我是以有河曲之战。东道之不通，则是康公绝我好也。
　　“及君之嗣也，我君景公引领西望曰：‘庶抚我乎！’君亦不惠称盟，利吾有狄难，入我河县，焚我箕、郜，芟夷我农功，虔刘我边垂，我是以有辅氏之聚。君亦悔祸之延，而欲徼福于先君献、穆，使伯车来命我景公曰：‘吾与女同好弃恶，复脩旧德，以追念前勋。’言誓未就，景公即世，我寡君是以有令狐之会。君又不祥，背弃盟誓。白狄及君同州，君之仇雠，而我昏姻也。君来赐命曰：‘吾与女伐狄。’寡君不敢顾昏姻。畏君之威，而受命于吏。君有二心于狄，曰：‘晋将伐女。’狄应且憎，是用告我。楚人恶君之二三其德也，亦来告我曰：‘秦背令狐之盟，而来求盟于我：“昭告昊天上帝、秦三公、楚三王曰：‘余虽与晋出入，余唯利是视。’”不榖恶其无成德，是用宣之，以惩不壹。’诸侯备闻此言，斯是用痛心疾首，暱就寡人。寡人帅以听命，唯好是求。君若惠顾诸侯，矜哀寡人，而赐之盟，则寡人之愿也，其承宁诸侯以退，岂敢徼乱？君若不施大惠，寡人不佞，其不能以诸侯退矣。敢尽布之执事，俾执事实图利之。”[m
%
[0;32m 《祭辞》[m
[0;31m朝代：先秦[m
[0;33m作者：佚名[m
[0;37m皇皇上天。
照临下土。
集地之灵。
降甘风雨。
各得其所。
庶物群生。
各得其所。
靡今靡古。
维予一人某敬拜皇天之祜。
薄薄之土。
承天之神。
兴甘风雨。
庶卉百物。
莫不茂者。
既安且宁。
维予一人某敬拜下土之灵。
维某年某月上日。
明光于上下。
勤施于四方。
旁作穆穆。
惟予一人某敬拜迎于郊。
以正月朔日迎日于东郊。[m
%
[0;32m 《闵予小子》[m
[0;31m朝代：先秦[m
[0;33m作者：佚名[m
[0;37m闵予小子，遭家不造，嬛嬛在疚。于乎皇考，永世克孝。念兹皇祖，陟降庭止。维予小子，夙夜敬止。于乎皇王，继序思不忘。[m
%
[0;32m 《荀子引古言》[m
[0;31m朝代：先秦[m
[0;33m作者：佚名[m
[0;37m衣与缪与。
不女聊。[m
%
[0;32m 《关雎》[m
[0;31m朝代：先秦[m
[0;33m作者：佚名[m
[0;37m关关雎鸠，在河之洲。窈窕淑女，君子好逑。
参差荇菜，左右流之。窈窕淑女，寤寐求之。
求之不得，寤寐思服。悠哉悠哉，辗转反侧。
参差荇菜，左右采之。窈窕淑女，琴瑟友之。
参差荇菜，左右芼之。窈窕淑女，钟鼓乐之。[m
%
[0;32m 《杨朱歌》[m
[0;31m朝代：先秦[m
[0;33m作者：佚名[m
[0;37m天其弗识。
人胡能觉。
匪佑自天。
弗孽由人。
我乎汝乎。
其弗知呼。
医乎巫乎。
其知之乎。[m
%
[0;32m 《何彼襛矣》[m
[0;31m朝代：先秦[m
[0;33m作者：佚名[m
[0;37m何彼襛矣，唐棣之华？曷不肃雍？王姬之车。
何彼襛矣，华如桃李？平王之孙，齐侯之子。
其钓维何？维丝伊缗。齐侯之子，平王之孙。[m
%
[0;32m 《葛藟》[m
[0;31m朝代：先秦[m
[0;33m作者：佚名[m
[0;37m绵绵葛藟，在河之浒。终远兄弟，谓他人父。谓他人父，亦莫我顾。
绵绵葛藟，在河之涘。终远兄弟，谓他人母。谓他人母，亦莫我有。
绵绵葛藟，在河之漘。终远兄弟，谓他人昆。谓他人昆，亦莫我闻。[m
%
[0;32m 《吕氏春秋引鄙谚》[m
[0;31m朝代：先秦[m
[0;33m作者：佚名[m
[0;37m居者无载。
行者无埋。
黄金累千。
不如一贤。[m
%
[0;32m 《苕之华》[m
[0;31m朝代：先秦[m
[0;33m作者：佚名[m
[0;37m苕之华，芸其黄矣。心之忧矣，维其伤矣！
苕之华，其叶青青。知我如此，不如无生！
牂羊坟首，三星在罶。人可以食，鲜可以饱！[m
%
[0;32m 《祈父》[m
[0;31m朝代：先秦[m
[0;33m作者：佚名[m
[0;37m祈父，予王之爪牙。胡转予于恤，靡所止居？
祈父，予王之爪士。胡转予于恤，靡所厎止？
祈父，亶不聪。胡转予于恤？有母之尸饔。[m
%
[0;32m 《尉缭子引谚》[m
[0;31m朝代：先秦[m
[0;33m作者：佚名[m
[0;37m千金不死。
百金不刑。[m
%
[0;32m 《卢令》[m
[0;31m朝代：先秦[m
[0;33m作者：佚名[m
[0;37m卢令令，其人美且仁。
卢重环，其人美且鬈。
卢重鋂，其人美且偲。[m
%
[0;32m 《摽有梅》[m
[0;31m朝代：先秦[m
[0;33m作者：佚名[m
[0;37m摽有梅，其实七兮。求我庶士，迨其吉兮。
摽有梅，其实三兮。求我庶士，迨其今兮。
摽有梅，顷筐塈之。求我庶士，迨其谓之。[m
%
[0;32m 《閟宫》[m
[0;31m朝代：先秦[m
[0;33m作者：佚名[m
[0;37m閟宫有侐，实实枚枚。赫赫姜嫄，其德不回。上帝是依，无灾无害。弥月不迟，是生后稷。降之百福。黍稷重穋，稙稚菽麦。奄有下国，俾民稼穑。有稷有黍，有稻有秬。奄有下土，缵禹之绪。后稷之孙，实维大王。居岐之阳，实始剪商。至于文武，缵大王之绪，致天之届，于牧之野。无贰无虞，上帝临女。敦商之旅，克咸厥功。王曰叔父，建尔元子，俾侯于鲁。大启尔宇，为周室辅。
乃命鲁公，俾侯于东。锡之山川，土田附庸。周公之孙，庄公之子。龙旂承祀。六辔耳耳。春秋匪解，享祀不忒。皇皇后帝！皇祖后稷！享以骍牺，是飨是宜。降福既多，周公皇祖，亦其福女。
秋而载尝，夏而楅衡，白牡骍刚。牺尊将将，毛炰胾羹。笾豆大房，万舞洋洋。孝孙有庆。俾尔炽而昌，俾尔寿而臧。保彼东方，鲁邦是尝。不亏不崩，不震不腾。三寿作朋，如冈如陵。
公车千乘，朱英绿縢。二矛重弓。公徒三万，贝胄朱綅。烝徒增增，戎狄是膺，荆舒是惩，则莫我敢承！俾尔昌而炽，俾尔寿而富。黄发台背，寿胥与试。俾尔昌而大，俾尔耆而艾。万有千岁，眉寿无有害。
泰山岩岩，鲁邦所詹。奄有龟蒙，遂荒大东。至于海邦，淮夷来同。莫不率从，鲁侯之功。
保有凫绎，遂荒徐宅。至于海邦，淮夷蛮貊。及彼南夷，莫不率从。莫敢不诺，鲁侯是若。
天锡公纯嘏，眉寿保鲁。居常与许，复周公之宇。鲁侯燕喜，令妻寿母。宜大夫庶士，邦国是有。既多受祉，黄发儿齿。
徂徠之松，新甫之柏。是断是度，是寻是尺。松桷有舄，路寝孔硕，新庙奕奕。奚斯所作，孔曼且硕，万民是若。[m
%
[0;32m 《单子知陈必亡》[m
[0;31m朝代：先秦[m
[0;33m作者：佚名[m
[0;37m　　定王使单襄公聘于宋。遂假道于陈，以聘于楚。火朝觌矣，道茀不可行也。侯不在疆，司空不视涂，泽不陂，川不梁，野有庾积，场功未毕，道无列树，垦田若艺，膳宰不置饩，司里不授馆，国无寄寓，县无旅舍。民将筑台于夏氏。及陈，陈灵公与孔宁、仪行父南冠以如夏氏，留宾不见。
　　单子归，告王曰：“陈侯不有大咎，国必亡。”王曰：“何故？”对曰：“夫辰角见而雨毕，天根见而水涸，本见而草木节解，驷见而陨霜，火见而清风戒寒。故《先王之教》曰：‘雨毕而除道，水涸而成梁，草木节解而备藏，陨霜而冬裘具，清风至而修城郭宫室。’故《夏令》曰：‘九月除道，十月成梁。’其时儆曰：“收而场功，待而畚梮，营室之中，土功其始，火之初见，期于司里。’此先王所以不用财贿，而广施德于天下者也。今陈国火朝觌矣，而道路若塞，野场若弃，泽不陂障，川无舟梁，是废先王之教也。”
　　“《周制》有之曰：‘列树以表道，立鄙食以守路，国有郊牧，疆有寓望，薮有圃草，囿有林池，所以御灾也，其余无非谷土，民无悬耜，野无奥草。不夺民时，不蔑民功。有优无匮，有逸无罢。国有班事，县有序民。’今陈国道路不可知，田在草间，功成而不收，民罢于逸乐，是弃先王之法制也。
　　“周之《秩官》有之曰：‘敌国宾至，关尹以告，行理以节逆之，候人为导，卿出郊劳，门尹除门，宗祝执祀，司里授馆，司徒具徒，司空视途，司寇诘奸，虞人入材，甸人积薪，火师监燎，水师监濯，膳宰致饔，廪人献饩，司马陈刍，工人展车，百官以物至，宾入如归。是故小大莫不怀爱。其贵国之宾至，则以班加一等，益虔。至于王吏，则皆官正莅事，上卿监之。若王巡守，则君亲监之。’今虽朝也不才，有分族于周，承王命以为过宾于陈，而司事莫至，是蔑先王之官也。
　　“《先王之令》有之曰：‘天道赏善而罚淫，故凡我造国，无从非彝，无即慆淫，各守尔典，以承天休。’今陈侯不念胤续之常，弃其伉俪妃嫔，而帅其卿佐以淫于夏氏，不亦嫔姓矣乎？陈，我大姬之后也。弃衮冕而南冠以出，不亦简彝乎？是又犯先王之令也。
　　“昔先王之教，懋帅其德也，犹恐殒越。若废其教而弃其制，蔑其官而犯其令，将何以守国？居大国之　，而无此四者，其能久乎？”
　　六年，单子如楚。八年，陈侯杀于夏氏。九年，楚子入陈。[m
%
[0;32m 《山有扶苏》[m
[0;31m朝代：先秦[m
[0;33m作者：佚名[m
[0;37m山有扶苏，隰有荷华。不见子都，乃见狂且。
山有乔松，隰有游龙，不见子充，乃见狡童。[m
%
[0;32m 《虞师晋师灭夏阳》[m
[0;31m朝代：先秦[m
[0;33m作者：谷梁赤[m
[0;37m　　非国而曰灭，重夏阳也。虞无师，其曰师，何也？以其先晋，不可以不言师也。其先晋何也？为主乎灭夏阳也。夏阳者，虞、虢之塞邑也。灭夏阳而虞、虢举矣。虞之为主乎灭夏阳何也？晋献公欲伐虢，荀息曰：“君何不以屈产之乘、垂棘之璧，而借道乎虞也？”公曰：“此晋国之宝也。如受吾币而不借吾道，则如之何？”荀息曰：“此小国之所以事大国也。彼不借吾道，必不敢受吾币。如受吾币而借吾道，则是我取之中府，而藏之外府；取之中厩，而置之外厩也。”公曰：“宫之奇存焉，必不使也。”荀息曰：“宫之奇之为人也，达心而懦，又少长于君。达心则其言略，懦则不能强谏；少长于君，则君轻之。且夫玩好在耳目之前，而患在一国之后，此中知以上乃能虑之。臣料虞君中知以下也。”公遂借道而伐虢。宫之奇谏曰：“晋国之使者，其辞卑而币重，必不便于虞。”虞公弗听，遂受其币，而借之道。宫之奇又谏曰：“语曰：‘唇亡齿寒。’其斯之谓与！”挈其妻、子以奔曹。献公亡虢，五年而后举虞。荀息牵马操璧而前曰：“璧则犹是也，而马齿加长矣。”[m
%
[0;32m 《庄辛论幸臣》[m
[0;31m朝代：先秦[m
[0;33m作者：佚名[m
[0;37m　　“臣闻鄙语曰：‘见兔而顾犬，未为晚也；亡羊而补牢，未为迟也。’臣闻昔汤、武以百里昌，桀、纣以天下亡。今楚国虽小，绝长续短，犹以数千里，岂特百里哉？
　　“王独不见夫蜻蛉乎？六足四翼，飞翔乎天地之间，俛啄蚊虻而食之，仰承甘露而饮之，自以为无患，与人无争也。不知夫五尺童子，方将调铅胶丝，加己乎四仞之上，而下为蝼蚁食也。
　　夫蜻蛉其小者也，黄雀因是以。俯噣白粒，仰栖茂树，鼓翅奋翼。自以为无患，与人无争也；不知夫公子王孙，左挟弹，右摄丸，将加己乎十仞之上，以其类为招。昼游乎茂树，夕调乎酸咸，倏忽之间，坠于公子之手。
　　“夫雀其小者也，黄鹄因是以。游于江海，淹乎大沼，府噣(鱼卷)鲤，仰啮陵衡，奋其六翮，而凌清风，飘摇乎高翔，自以为无患，与人无争也。不知夫射者，方将修其碆卢，治其矰缴，将加己乎百仞之上。被礛磻，引微缴，折清风而抎矣。故昼游乎江河，夕调乎鼎鼐。
　　“夫黄鹄其小者也，蔡灵侯之事因是以。南游乎高陂，北陵乎巫山，饮茹溪流，食湘波之鱼，左抱幼妾，右拥嬖女，与之驰骋乎高蔡之中，而不以国家为事。不知夫子发方受命乎宣王，系己以朱丝而见之也。
　　“蔡圣侯之事其小者也，君王之事因是以。左州侯，右夏侯，辇从鄢陵君与寿陵君，饭封禄之粟，而戴方府之金，与之驰骋乎云梦之中，而不以天下国家为事。不知夫穣侯方受命乎秦王，填黾塞之内，而投己乎黾塞之外。”[m
%
[0;32m 《无将大车》[m
[0;31m朝代：先秦[m
[0;33m作者：佚名[m
[0;37m无将大车，祇自尘兮。无思百忧，祇自疧兮。
无将大车，维尘冥冥。无思百忧，不出于颎。
无将大车，维尘雍兮。无思百忧，祇自重兮。[m
%
[0;32m 《臣工》[m
[0;31m朝代：先秦[m
[0;33m作者：佚名[m
[0;37m嗟嗟臣工，敬尔在公。王厘尔成，来咨来茹。嗟嗟保介，维莫之春，亦又何求？如何新畲？于皇来牟，将受厥明。明昭上帝，迄用康年。命我众人：庤乃钱镈，奄观铚艾。[m
%
[0;32m 《列子引古语》[m
[0;31m朝代：先秦[m
[0;33m作者：佚名[m
[0;37m生相怜。
死相捐。
人不婚宦。
情欲失半。
人不衣食。
君臣道息。[m
%
[0;32m 《曳杖歌》[m
[0;31m朝代：先秦[m
[0;33m作者：佚名[m
[0;37m泰山其颓乎。
梁木其坏乎。
哲人其萎乎。[m
%
[0;32m 《秋​水​(节​选)》[m
[0;31m朝代：先秦[m
[0;33m作者：庄子及门徒[m
[0;37m　　秋水时至，百川灌河。泾流之大，两涘渚崖之间，不辩牛马。 于是焉，河伯欣然自喜，以天下之美为尽在己。顺流而东行，至于北海。东面而视，不见水端。于是焉，河伯始旋其面目，望洋向若而叹曰：“野语有之曰：‘闻道百，以为莫己若’者，我之谓也。且夫我尝闻少仲尼之闻，而轻伯夷之义者，始吾弗信，今吾睹子之难穷也，吾非至于子之门，则殆矣，吾长见笑于大方之家。” 
　　北海若曰：“井蛙不可以语于海者，拘于虚也；夏虫不可以语于冰者，笃于时也；曲士不可以语于道者，束于教也。今尔出于崖涘，观于大海，乃知尔丑，尔将可与语大理矣。天下之水，莫大于海。万川归之，不知何时止而不盈；尾闾泄之，不知何时已而不虚；春秋不变，水旱不知。此其过江河之流，不可为量数。而吾未尝以此自多者，自以比形于天地，而受气于阴阳，吾在天地之间，犹小石小木之在大山也。方存乎见少，又奚以自多！计四海之在天地之间也，不似礨空之在大泽乎？计中国之在海内不似稊米之在大仓乎？号物之数谓之万，人处一焉；人卒九州，谷食之所生，舟车之所通，人处一焉。此其比万物也，不似豪末之在于马体乎？五帝之所连，三王之所争，仁人之所忧，任士之所劳，尽此矣！伯夷辞之以为名，仲尼语之以为博。此其自多也，不似尔向之自多于水乎？”[m
%
[0;32m 《节南山》[m
[0;31m朝代：先秦[m
[0;33m作者：佚名[m
[0;37m节彼南山，维石岩岩。赫赫师尹，民具尔瞻。忧心如惔，不敢戏谈。国既卒斩，何用不监！
节彼南山，有实其猗。赫赫师尹，不平谓何。天方荐瘥，丧乱弘多。民言无嘉，惨莫惩嗟。
尹氏大师，维周之氐；秉国之钧，四方是维。天子是毗，俾民不迷。不吊昊天，不宜空我师。
弗躬弗亲，庶民弗信。弗问弗仕，勿罔君子。式夷式已，无小人殆。琐琐姻亚，则无膴仕。
昊天不佣，降此鞠訩。昊天不惠，降此大戾。君子如届，俾民心阕。君子如夷，恶怒是违。
不吊昊天，乱靡有定。式月斯生，俾民不宁。忧心如酲，谁秉国成？不自为政，卒劳百姓。
驾彼四牡，四牡项领。我瞻四方，蹙蹙靡所骋。
方茂尔恶，相尔矛矣。既夷既怿，如相酬矣。
昊天不平，我王不宁。不惩其心，覆怨其正。
家父作诵，以究王訩。式讹尔心，以畜万邦。[m
%
[0;32m 《胠箧》[m
[0;31m朝代：先秦[m
[0;33m作者：庄周[m
[0;37m　　将为胠箧、探囊、发匮之盗而为守备，则必摄缄縢、固扃鐍；此世俗之所谓知也。然而巨盗至，则负匮、揭箧、担囊而趋；唯恐缄縢扃鐍之不固也。然则乡之所谓知者，不乃为大盗积者也？
　　故尝试论之，世俗之所谓知者，有不为大盗积者乎？所谓圣者，有不为大盗守者乎？何以知其然邪？昔者齐国邻邑相望，鸡狗之音相闻，罔罟之所布，耒耨之所刺，方二千余里。阖四竟之内，所以立宗庙、社稷，治邑、屋、州、闾、乡、曲者，曷尝不法圣人哉？然而田成子一旦杀齐君而盗其国。所盗者岂独其国邪？并与其圣知之法而盗之。故田成子有乎盗贼之名，而身处尧舜之安，小国不敢非，大国不敢诛，专有齐国。则是不乃窃齐国，并与其圣知之法，以守其盗贼之身乎？
　　尝试论之，世俗之所谓至知者，有不为大盗积者乎？所谓至圣者，有不为大盗守者乎？何以知其然邪？昔者龙逢斩，比干剖，苌弘胣，子胥靡。故四子之贤而身不免乎戮。故跖之徒问于跖曰：“盗亦有道乎？”跖曰：“何适而无有道邪？”夫妄意室中之藏，圣也；入先，勇也；出后，义也；知可否，知也；分均，仁也。五者不备而能成大盗者，天下未之有也。”由是观之，善人不得圣人之道不立，跖不得圣人之道不行；天下之善人少而不善人多，则圣人之利天下也少，而害天下也多。故曰：唇竭则齿寒，鲁酒薄而邯郸围，圣人生而大盗起。掊击圣人，纵舍盗贼，而天下始治矣！
　　夫川竭而谷虚，丘夷而渊实。圣人已死，则大盗不起，天下平而无故矣。圣人不死，大盗不止。虽重圣人而治天下，则是重利盗跖也。为之斗斛以量之，则并与斗斛而窃之；为之权衡以称之，则并与权衡而窃之；为之符玺而信之，则并与符玺而窃之；为之仁义以矫之，则并与仁义而窃之。
　　何以知其然邪？彼窃钩者诛，窃国者为诸侯，诸侯之门而仁义存焉。则是非窃仁义圣知邪？故逐于大盗、揭诸侯、窃仁义并斗斛权衡符玺之利者，虽有轩冕之赏弗能劝，斧钺之威弗能禁。此重利盗跖而使不可禁者，是乃圣人之过也。故曰：“鱼不可脱于渊，国之利器不可以示人。”彼圣人者，天下之利器也，非所以明天下也。
　　故绝圣弃知，大盗乃止；擿玉毁珠，小盗不起；焚符破玺，而民朴鄙；掊斗折衡，而民不争；殚残天下之圣法，而民始可与论议。擢乱六律，铄绝竽瑟，塞瞽旷之耳，而天下始人含其聪矣；灭文章，散五采，胶离朱之目，而天下始人含其明矣。毁绝钩绳而弃规矩，攦工倕之指，而天下始人含其巧矣。故曰：大巧若拙。削曾史之行，钳杨墨之口，攘弃仁义，而天下之德始玄同矣。
　　彼人含其明，则天下不铄矣；人含其聪，则天下不累矣；人含其知，则天下不惑矣；人含其德，则天下不僻矣。彼曾、史、杨、墨、师旷、工倕、离朱、皆外立其德而以爚乱天下者也，法之所无用也。
　　子独不知至德之世乎？昔者容成氏、大庭氏、伯皇氏、中央氏、栗陆氏、骊畜氏、轩辕氏、赫胥氏、尊卢氏、祝融氏、伏牺氏、神农氏，当是时也，民结绳而用之，甘其食，美其服，乐其俗，安其居，邻国相望，鸡狗之音相闻，民至老死而不相往来。若此之时，则至治已。今遂至使民延颈举踵，曰：“某所有贤者，”赢粮而趣之，则内弃其亲，而外弃其主之事；足迹接乎诸侯之境，车轨结乎千里之外，则是上好知之过也。上诚好知而无道，则天下大乱矣！
　　何以知其然邪？夫弓、弩、毕、弋、机变之知多，则鸟乱于上矣；钩饵、罔罟、罾笱之知多，则鱼乱于水矣；削格、罗落、罝罘之知多，则兽乱于泽矣；知诈渐毒、颉滑坚白、解垢同异之变多，则俗惑于辩矣。故天下每每大乱，罪在于好知。故天下皆知求其所不知，而莫知求其所已知者；皆知非其所不善，而莫知非其所已善者，是以大乱。故上悖日月之明，下烁山川之精，中堕四时之施，惴耎之虫，肖翘之物，莫不失其性。甚矣，夫好知之乱天下也！自三代以下者是已，舍夫种种之民，而悦夫役役之佞，释夫恬淡无为，而悦夫啍啍之意，啍啍已乱天下矣！[m
%
[0;32m 《孟子引夏谚》[m
[0;31m朝代：先秦[m
[0;33m作者：佚名[m
[0;37m吾王不游。
吾何以休。
吾王不豫。
吾何以助。
一游一豫。
为诸侯度。[m
%
[0;32m 《高唐赋》[m
[0;31m朝代：先秦[m
[0;33m作者：宋玉[m
[0;37m　　昔者楚襄王与宋玉游于云梦之台，望高之观，其上独有云气，崪兮直上，忽兮改容，须臾之间，变化无穷。王问玉曰：“此何气也？”玉对曰：“所谓朝云者也。”王曰：“何谓朝云？”玉曰：“昔者先王尝游高唐，怠而昼寝，梦见一妇人曰：‘妾，巫山之女也。为高唐之客。闻君游高唐，愿荐枕席。’王因幸之。去而辞曰：‘妾在巫山之阳，高丘之阻，旦为朝云，暮为行雨。朝朝暮暮，阳台之下。’旦朝视之，如言。故为立庙，号曰朝云。”王曰：“朝云始楚，状若何也？”玉对曰：“其始楚也，榯兮若松榯；其少进也，晰兮若姣姬，扬衭鄣日，而望所思。忽兮改容，偈兮若驾驷马，建羽旗。湫兮如风，凄兮如雨。风止雨霁，云无所处。”王曰：“寡人方今可以游乎？”玉曰：“可。”王曰：“其何如矣？”玉曰：“高矣显矣，临望远矣。广矣普矣，万物祖矣。上属于天，下见于渊，珍怪奇伟，不可称论。”王曰：“试为寡人赋之！”玉曰：“唯唯！” 
　　惟高唐之大体兮，殊无物类之可仪比。巫山赫其无畴兮，道互折而曾累。登巉巗而下望兮，临大阺之稸水。遇天雨之新霁兮，观百谷之俱集。濞汹汹其无声兮，溃淡淡而并入。滂洋洋而四施兮，蓊湛湛而弗上。长风至而波起兮，若丽山之孤亩。势薄岸而相击兮，隘交引而却会。崪中怒而特高兮，若浮海而望碣石。砾磥磥而相摩兮，巆震天之礚礚。巨石溺溺之瀺灂兮，沫潼潼而高厉，水澹澹而盘纡兮，洪波淫淫之溶。奔扬踊而相击兮，云兴声之霈霈。猛兽惊而跳骇兮，妄奔走而驰迈。虎豹豺兕，失气恐喙；雕鹗鹰鹞，飞扬伏窜。股战胁息，安敢妄挚。于是水虫尽暴，乘渚之阳，鼋鼍鱣鮪，交积纵横。振鳞奋翼，蜲蜲蜿蜿。 
　　中阪遥望，玄木冬荣，煌煌荧荧，夺人目精。爛兮若列星，曾不可殚形。榛林郁盛，葩华覆盖；双椅垂房，纠枝还会。徙靡澹淡，随波闇蔼；东西施翼，猗狔丰沛。绿叶紫裹，丹茎白蒂。纤条悲鸣；声似竽籁；清浊相和，五变四会。感心动耳，回肠伤气；孤子寡妇，寒心酸鼻。长吏隳官，贤士失志；愁思无已，叹息垂泪。 
　　登高远望，使人心瘁；盘岸巑，裖陈皑皑。磐石险峻，倾崎崖。巌岖参差，纵横相追。陬互横啎，背穴偃蹠。交加累积，重叠增益。状若砾柱，杂巫山下；仰视山巅，肃何千千。炫燿虹蜺，俯视峥嵘，窐寥窈冥，不见其底，虚闻松声。倾岸洋洋，立而熊经，久而不去，足尽汗出。悠悠忽忽，怊怅自失。使人心动，无故自恐。賁育之断，不能为勇。卒愕异物，不知所出。纵纵莘莘，若生于鬼，若出于神。状似走兽，或象飞禽。谲诡奇伟，不可究陈。上至观侧，地盖底平。箕踵漫衍，芳草罗生。秋兰茝蕙，江离载青。青荃射干，揭车苞并。薄草靡靡，聮延夭夭，越香掩掩；众雀嗷嗷，雌雄相失，哀鸣相号。王鴡鸝黄，正冥楚鸠。秭归思妇，垂鸡高巢。其鸣喈喈，当年遨游。更唱迭和，赴曲随流。 
　　有方之士，羡门高谿。上成郁林，公乐聚榖。进纯牺，祷琁室。醮诸神，礼太一。传祝已具，言辞已毕。王乃乘玉舆，驷仓螭，垂旒旌；旆合谐。紬大絃而雅声流，冽风过而增悲哀。于是调讴，令人惏悽，胁息曾。于是乃纵猎者，基趾如星，传言羽猎；衔枚无声，弓弩不发，罘不倾。涉莽莽，驰苹苹。飞鸟未及起，走兽未及发。何节奄忽，蹄足灑血。举功先得，获车已实。王将欲往见，必先斋戒。差时择日，简舆玄服。建云旆，蜺为旌，翠为盖。风起云止，千里而逝。盖发蒙，往自会，思万方，忧国害，开贤圣，辅不逮，九窍通郁，精神察滞。延年益寿千万岁。 [m
%
[0;32m 《季梁谏追楚师》[m
[0;31m朝代：先秦[m
[0;33m作者：左丘明[m
[0;37m　　楚武王侵随，使薳章求成焉，军于瑕以待之。随人使少师董成。 
　　斗伯比言于楚子曰：“吾不得志于汉东也，我则使然。我张吾三军而被吾甲兵，以武临之，彼则惧而协以谋我，故难间也。汉东之国，随为大。随张，必弃小国。小国离，楚之利也。少师侈，请羸师以张之。”熊率且比曰:“季梁在，何益？”斗伯比曰:“以为后图。少师得其君。”
　　王毁军而纳少师。少师归，请追楚师。随侯将许之。 
　　季梁止之曰：“天方授楚。楚之羸，其诱我也，君何急焉？臣闻小之能敌大也，小道大淫。所谓道，忠于民而信于神也。上思利民，忠也；祝史正辞，信也。今民馁而君逞欲，祝史矫举以祭，臣不知其可也。”公曰：“吾牲牷肥腯，粢盛丰备，何则不信？”对曰：“夫民，神之主也。是以圣王先成民，而后致力于神。故奉牲以告曰‘博硕肥腯。’谓民力之普存也，谓其畜之硕大蕃滋也，谓其不疾瘯蠡也，谓其备腯咸有也。奉盛以告曰：‘洁粢丰盛。’谓其三时不害而民和年丰也。奉酒醴以告曰：‘嘉栗旨酒。’谓其上下皆有嘉德而无违心也。所谓馨香，无谗慝也。故务其三时，修其五教，亲其九族，以致其禋祀。于是乎民和而神降之福，故动则有成。今民各有心，而鬼神乏主，君虽独丰，其何福之有？君姑修政而亲兄弟之国，庶免于难。”
　　随侯惧而修政，楚不敢伐。[m
%
[0;32m 《成王冠辞》[m
[0;31m朝代：先秦[m
[0;33m作者：佚名[m
[0;37m使王近于民。
远于佞。
近于义。
啬于时。
惠于财。
亲贤使能。[m
%
[0;32m 《汾沮洳》[m
[0;31m朝代：先秦[m
[0;33m作者：佚名[m
[0;37m彼汾沮洳，言采其莫。彼其之子，美无度。美无度，殊异乎公路。
彼汾一方，言采其桑。彼其之子，美如英。美如英，殊异乎公行。
彼汾一曲，言采其藚。彼其之子，美如玉。美如玉，殊异乎公族。[m
%
[0;32m 《殷武》[m
[0;31m朝代：先秦[m
[0;33m作者：佚名[m
[0;37m挞彼殷武，奋伐荆楚。深入其阻，裒荆之旅。有截其所，汤孙之绪。
维女荆楚，居国南乡。昔有成汤，自彼氐羌，莫敢不来享，莫敢不来王。曰商是常。
天命多辟，设都于禹之绩。岁事来辟，勿予祸适，稼穑匪解。
天命降监，下民有严。不僭不滥，不敢怠遑。命于下国，封建厥福。
商邑翼翼，四方之极。赫赫厥声，濯濯厥灵。寿考且宁，以保我后生。
陟彼景山，松伯丸丸。是断是迁，方斫是虔。松桷有梴，旅楹有闲，寝成孔安。[m
%
[0;32m 《中谷有蓷》[m
[0;31m朝代：先秦[m
[0;33m作者：佚名[m
[0;37m中谷有蓷，暵其乾矣。有女仳离，嘅其叹矣。嘅其叹矣，遇人之艰难矣！
中谷有蓷，暵其修矣。有女仳离，条其啸矣。条其啸矣，遇人之不淑矣！
中谷有蓷，暵其湿矣。有女仳离，啜其泣矣。啜其泣矣，何嗟及矣！[m
%
[0;32m 《泽陂》[m
[0;31m朝代：先秦[m
[0;33m作者：佚名[m
[0;37m彼泽之陂，有蒲与荷。有美一人，伤如之何？寤寐无为，涕泗滂沱。
彼泽之陂，有蒲与蕳。有美一人，硕大且卷。寤寐无为，中心悁悁。
彼泽之陂，有蒲菡萏。有美一人，硕大且俨。寤寐无为，辗转伏枕。[m
%
[0;32m 《采芑》[m
[0;31m朝代：先秦[m
[0;33m作者：佚名[m
[0;37m薄言采芑，于彼新田，呈此菑亩。方叔涖止，其车三千。师干之试，方叔率止。乘其四骐，四骐翼翼。路车有奭，簟茀鱼服，钩膺鞗革。
薄言采芑，于彼新田，于此中乡。方叔涖止，其车三千。旂旐央央，方叔率止。约軧错衡，八鸾玱玱。服其命服，朱芾斯皇，有玱葱珩。
鴥彼飞隼，其飞戾天，亦集爰止。方叔涖止，其车三千。师干之试，方叔率止。钲人伐鼓，陈师鞠旅。显允方叔，伐鼓渊渊，振旅阗阗。
蠢尔蛮荆，大邦为仇。方叔元老，克壮其犹。方叔率止，执讯获丑。戎车啴啴，啴啴焞焞，如霆如雷。显允方叔，征伐玁狁，蛮荆来威。[m
%
[0;32m 《论语引南人言》[m
[0;31m朝代：先秦[m
[0;33m作者：佚名[m
[0;37m人而无恒。
不可以作巫医。[m
%
[0;32m 《谷风》[m
[0;31m朝代：先秦[m
[0;33m作者：佚名[m
[0;37m习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。
行道迟迟，中心有违。不远伊迩，薄送我畿。谁谓荼苦，其甘如荠。宴尔新婚，如兄如弟。
泾以渭浊，湜湜其沚。宴尔新婚，不我屑以。毋逝我梁，毋发我笱。我躬不阅，遑恤我后。
就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。
不我能畜，反以我为仇。既阻我德，贾用不售。昔育恐育鞫，及尔颠覆。既生既育，比予于毒。
我有旨蓄，亦以御冬。宴尔新婚，以我御穷。有洸有溃，既诒我肄。不念昔者，伊余来塈。[m
%
[0;32m 《静女》[m
[0;31m朝代：先秦[m
[0;33m作者：佚名[m
[0;37m静女其姝，俟我于城隅。爱而不见，搔首踟蹰。
静女其娈，贻我彤管。彤管有炜，说怿女美。
自牧归荑，洵美且异。匪女之为美，美人之贻。[m
%
[0;32m 《天作》[m
[0;31m朝代：先秦[m
[0;33m作者：佚名[m
[0;37m天作高山，大王荒之。彼作矣，文王康之。彼徂矣，岐有夷之行。子孙保之。[m
%
[0;32m 《史记引谚》[m
[0;31m朝代：先秦[m
[0;33m作者：佚名[m
[0;37m死者复生。
生者不愧。
蓬生麻中。
不扶自直。
白沙在泥。
与之皆黑。
力则任鄙。
智则樗里。[m
%
[0;32m 《东门之墠》[m
[0;31m朝代：先秦[m
[0;33m作者：佚名[m
[0;37m东门之墠，茹藘在阪。其室则迩，其人甚远。
东门之栗，有践家室。岂不尔思？子不我即！[m
%
[0;32m 《南有嘉鱼》[m
[0;31m朝代：先秦[m
[0;33m作者：佚名[m
[0;37m南有嘉鱼，烝然罩罩。君子有酒，嘉宾式燕以乐。
南有嘉鱼，烝然汕汕。君子有酒，嘉宾式燕以衎。
南有樛木，甘瓠累之。君子有酒，嘉宾式燕绥之。
翩翩者鵻，烝然来思。君子有酒，嘉宾式燕又思。[m
%
[0;32m 《有女同车》[m
[0;31m朝代：先秦[m
[0;33m作者：佚名[m
[0;37m有女同车，颜如舜华。将翱将翔，佩玉琼琚。彼美孟姜，洵美且都。
有女同行，颜如舜英。将翱将翔，佩玉将将。彼美孟姜，德音不忘。[m
%
[0;32m 《土冠辞》[m
[0;31m朝代：先秦[m
[0;33m作者：佚名[m
[0;37m令月吉日。
始加元服。
弃尔幼志。
顺尔成德。
寿考惟祺。
介尔景福。
吉月令辰。
乃申尔服。
敬尔威仪。
淑慎尔德。
眉寿万年。
永受胡福。
以岁之正。
以月之令。
咸加尔服。
兄弟具在。
以成厥德。
黄耇无疆。
受天之庆。
甘醴惟厚。
嘉荐令芳。
拜受祭之。
以定尔祥。
承天之休。
寿考不忘。
旨酒既清。
嘉荐禀时。
始加元服。
兄弟具来。
孝友时格。
永乃保之。
旨酒既清。
嘉荐伊脯。
乃申尔服。
礼仪有序。
祭此嘉爵。
承天之祜。
旨酒令芳。
笾豆有楚。
咸加尔服。
肴升折沮。
承天之庆。
受福无疆。
礼仪既备。
令月吉日。
昭告尔字。
爰字孔嘉。
髦士攸宜。
宜之于假。
永受保之。[m
%
[0;32m 《有駜》[m
[0;31m朝代：先秦[m
[0;33m作者：佚名[m
[0;37m有駜有駜，駜彼乘黄。夙夜在公，在公明明。振振鹭，鹭于下。鼓咽咽，醉言舞。于胥乐兮！
有駜有駜，駜彼乘牡。夙夜在公，在公饮酒。振振鹭，鹭于飞。鼓咽咽，醉言归。于胥乐兮！
有駜有駜，駜彼乘駽。夙夜在公，在公载燕。自今以始，岁其有。君子有穀，诒孙子。于胥乐兮！[m
%
[0;32m 《鲁连子引谚》[m
[0;31m朝代：先秦[m
[0;33m作者：佚名[m
[0;37m百足之虫。
三断不蹶。
心诚怜。
白发玄。
情不怡。
艳色媸。[m
%
[0;32m 《楚童谣》[m
[0;31m朝代：先秦[m
[0;33m作者：佚名[m
[0;37m楚王渡江得萍实。
大如斗。
赤如日。
剖而食之甜如蜜。[m
%
[0;32m 《左传引逸诗》[m
[0;31m朝代：先秦[m
[0;33m作者：佚名[m
[0;37m翘翘车乘。
招我以弓。
岂不欲往。
畏我友朋。
我无所监。
夏后及商。
用乱之故。
民卒流亡。
俟河之清。
人寿几何。
兆云询多。
职竞作罗。
虽有丝麻。
无弃管蒯。
虽有姬姜。
无弃蕉萃。
凡百君子。
莫不代匮。
周道挺挺。
我心扃扃。
讲事不令。
集人来定。
礼义不愆。
何恤于人言。
淑慎尔止。
无载尔伪。[m
%
[0;32m 《采绿》[m
[0;31m朝代：先秦[m
[0;33m作者：佚名[m
[0;37m终朝采绿，不盈一匊。予发曲局，薄言归沐。
终朝采蓝，不盈一襜。五日为期，六日不詹。
之子于狩，言韔其弓。之子于钓，言纶之绳。
其钓维何？维鲂及鱮。维鲂及鱮，薄言观者。[m
%
[0;32m 《彤弓》[m
[0;31m朝代：先秦[m
[0;33m作者：佚名[m
[0;37m彤弓弨兮，受言藏之。我有嘉宾，中心贶之。钟鼓既设，一朝飨之。
彤弓弨兮，受言载之。我有嘉宾，中心喜之。钟鼓既设，一朝右之。
彤弓弨兮，受言櫜之。我有嘉宾，中心好之。钟鼓既设，一朝酬之。[m
%
[0;32m 《大东》[m
[0;31m朝代：先秦[m
[0;33m作者：佚名[m
[0;37m有饛簋飧，有捄棘匕。周道如砥，其直如矢。君子所履，小人所视。眷言顾之，潸焉出涕。
小东大东，杼柚其空。纠纠葛屦，可以履霜。佻佻公子，行彼周行。既往既来，使我心疚。
有冽氿泉，无浸获薪。契契寤叹，哀我惮人。薪是获薪，尚可载也。哀我惮人，亦可息也。
东人之子，职劳不来。西人之子，粲粲衣服。舟人之子，熊罴是裘。私人之子，百僚是试。
或以其酒，不以其浆。鞙鞙佩璲，不以其长。维天有汉，监亦有光。跂彼织女，终日七襄。
虽则七襄，不成报章。睆彼牵牛，不以服箱。东有启明，西有长庚。有捄天毕，载施之行。
维南有箕，不可以簸扬。维北有斗，不可以挹酒浆。维南有箕，载翕其舌。维北有斗，西柄之揭。[m
%
[0;32m 《莱人歌》[m
[0;31m朝代：先秦[m
[0;33m作者：佚名[m
[0;37m景公死乎不与埋。
三军之士不与谋。
师乎师乎。
何党之乎。[m
%
[0;32m 《孟子见梁襄王》[m
[0;31m朝代：先秦[m
[0;33m作者：孟子及弟子[m
[0;37m　　孟子见梁襄王。出，语人曰：“望之不似人君，就之而不见所畏焉。
　　卒然问曰：‘天下恶乎定？’
　　吾对曰：‘定于一。’‘孰能一之？’
　　对曰：‘不嗜杀人者能一之。’
　　‘孰能与之？’
　　对曰：‘天下莫不与也。王知夫苗乎？七八月之间旱，则苗槁矣。天油然作云，沛然下雨，则苗浡然兴之矣！其如是，孰能御之？今夫天下之人牧，未有不嗜杀人者也。如有不嗜杀人者，则天下之民皆引领而望之矣。诚如是也，民归之，由水之就下，沛然谁能御之？’”[m
%
[0;32m 《天保》[m
[0;31m朝代：先秦[m
[0;33m作者：佚名[m
[0;37m天保定尔，亦孔之固。俾尔单厚，何福不除？俾尔多益，以莫不庶。
天保定尔，俾尔戬穀。罄无不宜，受天百禄。降尔遐福，维日不足。
天保定尔，以莫不兴。如山如阜，如冈如陵，如川之方至，以莫不增。
吉蠲为饎，是用孝享。禴祠烝尝，于公先王。君曰：卜尔，万寿无疆。
神之吊矣，诒尔多福。民之质矣，日用饮食。群黎百姓，遍为尔德。
如月之恒，如日之升。如南山之寿，不骞不崩。如松柏之茂，无不尔或承。[m
%
[0;32m 《我将》[m
[0;31m朝代：先秦[m
[0;33m作者：佚名[m
[0;37m我将我享，维羊维牛，维天其右之。仪式刑文王之典，日靖四方。伊嘏文王，既右飨之。我其夙夜，畏天之威，于时保之。[m
%
[0;32m 《出车》[m
[0;31m朝代：先秦[m
[0;33m作者：佚名[m
[0;37m我出我车，于彼牧矣。自天子所，谓我来矣。召彼仆夫，谓之载矣。王事多难，维其棘矣。
我出我车，于彼郊矣。设此旐矣，建彼旄矣。彼旟旐斯，胡不旆旆？忧心悄悄，仆夫况瘁。
王命南仲，往城于方。出车彭彭，旂旐央央。天子命我，城彼朔方。赫赫南仲，玁狁于襄。
昔我往矣，黍稷方华。今我来思，雨雪载途。王事多难，不遑启居。岂不怀归？畏此简书。
喓々草虫，趯趯阜螽。未见君子，忧心忡忡。既见君子，我心则降。赫赫南仲，薄伐西戎。
春日迟迟，卉木萋萋。仓庚喈喈，采蘩祁祁。执讯获丑，薄言还归。赫赫南仲，玁狁于夷。[m
%
[0;32m 《齐人颂》[m
[0;31m朝代：先秦[m
[0;33m作者：佚名[m
[0;37m天口骈。
谈天衍。
雕龙奭。
炙毂过髡。[m
%
[0;32m 《殷其雷》[m
[0;31m朝代：先秦[m
[0;33m作者：佚名[m
[0;37m殷其雷，在南山之阳。何斯违斯，莫敢或遑？振振君子，归哉归哉！
殷其雷，在南山之侧。何斯违斯，莫敢遑息？振振君子，归哉归哉！
殷其雷，在南山之下。何斯违斯，莫或遑处？振振君子，归哉归哉！[m
%
[0;32m 《诸子喻山水》[m
[0;31m朝代：先秦[m
[0;33m作者：先秦诸子[m
[0;37m　　子曰：“譬如为山，未成一篑，止，吾止也；譬如平地，虽覆一篑，进，吾往也。 《论语·子罕》
　　上不天则下不遍覆，心不地则物不必载。太山不立好恶，故能成其高；江海不择小助，故能成其富。故大人寄形于天地而万物备，历心于山海而国家富。上无忿怒之毒，下无伏怨之患，上下交朴，以道为舍。故长利积，大功立，名成于前，德垂于后，治之至也。《韩非子·大体》
　　海不辞水，故能成其大；山不辞土石，故能成其高；明主不厌人，故能成其众；士不厌学，故能成其圣。 《管子·形势解》
　　子曰：“知者乐水，仁者乐山；知者动，仁者静；知者乐，仁者寿。” 《论语·雍也》
　　子在川上曰：“逝者如斯夫，不舍昼夜。” 《论语·子罕》
　　徐子曰：“仲尼亟称于水，曰：‘水哉，水哉！’何取于水也？”
　　孟子曰：“源泉混混，不舍昼夜，盈科而后进，放乎四海。有本者如是，是之取尔。苟为无本，七、八月之间雨集，沟浍皆盈，其涸也，可立而待也。故声闻过情，君子耻之。”《孟子·离娄下》
　　孟子曰：“孔子登东山而小鲁，登泰山而小天下。故观于海者难为水，游于圣人之门者难为言）。观水有术，必观其澜。日月有明，容光必照焉。流水之为物也，不盈科不行；君子之志于道也，不成章不达。”《孟子·尽心上》
　　上善若水。水善利万物而不争。处众人之所恶，故几于道。居善地，心善渊，与善仁，言善信，正善治，事善能，动善时。夫唯不争，故无尤。《老子》第八章
　　江海所以能为百谷王者，以其善下之，故能为百谷王。 《老子》第66章
　　天下莫柔弱于水，而攻坚强者莫之能胜，以其无以易之。弱之胜强，柔之胜刚，天下莫不知，莫能行。 《老子》第78章
　　夫兵形象水，水之形避高而趋下，兵之形避实而击虚；水因地而制流），兵因敌 而制胜。故兵无常势，水无常形。能因敌变化而取胜者，谓之神。 《孙子·虚实篇》[m
%
[0;32m 《石鼓诗》[m
[0;31m朝代：先秦[m
[0;33m作者：佚名[m
[0;37m帅彼銮车。
忽速填如。
秀弓孔硕。
彤矢镞镞。
四马其写。
六辔沃若。
徒骈孔庶。
廓骑宣博。
酋车载行。
如徒如章。
原隰阴阳。
趍趍六马。
射之簇簇。
有朤貙如虎。
兽鹿如兕。
怡尔多贤。
迧禽奉雉。
我免允异。[m
%
[0;32m 《蒹葭》[m
[0;31m朝代：先秦[m
[0;33m作者：佚名[m
[0;37m蒹葭苍苍，白露为霜。所谓伊人，在水一方。
溯洄从之，道阻且长。溯游从之，宛在水中央。
蒹葭萋萋，白露未晞。所谓伊人，在水之湄。
溯洄从之，道阻且跻。溯游从之，宛在水中坻。
蒹葭采采，白露未已。所谓伊人，在水之涘。
溯洄从之，道阻且右。溯游从之，宛在水中沚。[m
%
[0;32m 《浑良夫譟》[m
[0;31m朝代：先秦[m
[0;33m作者：佚名[m
[0;37m登此昆吾之虚。
绵绵生之瓜。
余为浑良夫。
叫天无辜。[m
%
[0;32m 《周秦民歌》[m
[0;31m朝代：先秦[m
[0;33m作者：佚名[m
[0;37m讴乎其已乎。
苞乎其往归田成子乎。[m
%
[0;32m 《佹诗》[m
[0;31m朝代：先秦[m
[0;33m作者：佚名[m
[0;37m天地易位，四时易乡。
列星陨坠。
旦暮晦盲。
幽暗登昭。
日月下藏。
公正无私。
反见纵横。
志爱公利。
得楼疏堂。
无私罪人。
憼革二兵。
道德纯备。
谗口将将。
仁人绌约。
敖暴擅强。
天下幽险。
失世英龟龙为蝘蜓。
鸱枭为凤凰。
比干见刳。
孔子拘匡。
昭昭乎其知之明也。
郁郁乎其遇时之不祥也。
拂乎其欲礼义之大行也。
暗乎天下之晦盲也。
皓天不复。
忧无疆也。
千秋必反。
古之常也。
弟子勉学。
天不忘也。
圣人共手。
时几将矣。
念彼远方。
何其塞矣。
仁人绌约。
暴人衍矣。
忠臣危殆。
谗人般矣。
琁玉瑶珠。
不知佩也。
杂布与锦。
不知异也。
闾娵子奢。
莫之媒也。
嫫母力父。
是之喜也。
以盲为明。
以聋为聪。
以危为安。
以吉为凶。
呜呼上天。
曷维其同。[m
%
[0;32m 《噫嘻》[m
[0;31m朝代：先秦[m
[0;33m作者：佚名[m
[0;37m噫嘻成王，既昭假尔。率时农夫，播厥百谷。骏发尔私，终三十里。亦服尔耕，十千维耦。[m
%
[0;32m 《齐桓晋文之事》[m
[0;31m朝代：先秦[m
[0;33m作者：孟子及弟子[m
[0;37m　　齐宣王问曰：“齐桓、晋文之事，可得闻乎？”
　　孟子对曰：“仲尼之徒，无道桓、文之事者，是以后世无传焉，臣未之闻也。无以，则王乎？”
　　曰：“德何如则可以王矣？”
　　曰：“保民而王，莫之能御也。”
　　曰：“若寡人者，可以保民乎哉？”
　　曰：“可。”
　　曰：“何由知吾可也？”
　　曰：“臣闻之胡龁曰：‘王坐于堂上，有牵牛而过堂下者，王见之，曰：“牛何之？”对曰：“将以衅钟。”王曰：“舍之！吾不忍其觳觫，若无罪而就死地。”对曰：“然则废衅钟与？”曰：“何可废也，以羊易之。”’不识有诸？”
　　曰：“有之。”
　　曰：“是心足以王矣。百姓皆以王为爱也，臣固知王之不忍也。”
　　王曰：“然，诚有百姓者。齐国虽褊小，吾何爱一牛？即不忍其觳觫，若无罪而就死地，故以羊易之也。”
　　曰：“王无异于百姓之以王为爱也。以小易大，彼恶知之？王若隐其无罪而就死地，则牛羊何择焉？”
　　王笑曰：“是诚何心哉！我非爱其财而易之以羊也，宜乎百姓之谓我爱也。”
　　曰：“无伤也，是乃仁术也！见牛未见羊也。君子之于禽兽也：见其生，不忍见其死；闻其声，不忍食其肉。是以君子远庖厨也。”
　　王说曰：“《诗》云：‘他人有心，予忖度之。’夫子之谓也。夫我乃行之，反而求之，不得吾心；夫子言之，于我心有戚戚焉。此心之所以合于王者何也？”
　　曰：“有复于王者曰：‘吾力足以举百钧，而不足以举一羽；明足以察秋毫之末，而不见舆薪。’则王许之乎？”
　　曰：“否！”
　　“今恩足以及禽兽，而功不至于百姓者，独何与？然则一羽之不举，为不用力焉；舆薪之不见，为不用明焉；百姓之不见保，为不用恩焉。故王之不王，不为也，非不能也。”
　　曰：“不为者与不能者之形，何以异？”
　　曰：“挟太山以超北海，语人曰：‘我不能。’是诚不能也。为长者折枝，语人曰：‘我不能。’是不为也，非不能也。故王之不王，非挟太山以超北海之类也；王之不王，是折枝之类也。”
　　“老吾老，以及人之老；幼吾幼，以及人之幼；天下可运于掌。诗云：‘刑于寡妻，至于兄弟，以御于家邦。’言举斯心加诸彼而已。故推恩足以保四海，不推恩无以保妻子。古之人所以大过人者，无他焉，善推其所为而已矣！今恩足以及禽兽，而功不至于百姓者，独何与？权，然后知轻重；度，然后知长短。物皆然，心为甚。王请度之。抑王兴甲兵，危士臣，构怨于诸侯，然后快于心与？”
　　王曰：“否，吾何快于是！将以求吾所大欲也。”
　　曰：“王之所大欲，可得闻与？”
　　王笑而不言。
　　曰：“为肥甘不足于口与？轻暖不足于体与？抑为采色不足视于目与？声音不足听于耳与？便嬖不足使令于前与？王之诸臣，皆足以供之，而王岂为是哉！”
　　曰：“否，吾不为是也。”
　　曰：“然则王之所大欲可知已：欲辟土地，朝秦、楚，莅中国，而抚四夷也。以若所为，求若所欲，犹缘木而求鱼也。”
　　王曰：“若是其甚与？”
　　曰：“殆有甚焉。缘木求鱼，虽不得鱼，无后灾；以若所为，求若所欲，尽心力而为之，后必有灾。”
　　曰：“可得闻与？”
　　曰：“邹人与楚人战，则王以为孰胜？”
　　曰：“楚人胜。”
　　曰：“然则小固不可以敌大，寡固不可以敌众，弱固不可以敌强。海内之地，方千里者九，齐集有其一；以一服八，何以异于邹敌楚哉！盖亦反其本矣！今王发政施仁，使天下仕者皆欲立于王之朝，耕者皆欲耕于王之野，商贾皆欲藏于王之市，行旅皆欲出于王之途，天下之欲疾其君者，皆欲赴愬于王：其若是，孰能御之？”
　　王曰：“吾惛，不能进于是矣！愿夫子辅吾志，明以教我。我虽不敏，请尝试之！”
　　曰：“无恒产而有恒心者，惟士为能。若民，则无恒产，因无恒心。苟无恒心，放辟邪侈，无不为已。及陷于罪，然后从而刑之，是罔民也。焉有仁人在位，罔民而可为也！是故明君制民之产，必使仰足以事父母，俯足以畜妻子，乐岁终身饱，凶年免于死亡；然后驱而之善，故民之从之也轻。今也制民之产，仰不足以事父母，俯不足以畜妻子，乐岁终身苦，凶年不免于死亡；此惟救死而恐不赡，奚暇治礼义哉！王欲行之，则盍反其本矣！五亩之宅，树之以桑，五十者可以衣帛矣；鸡豚狗彘之畜，无失其时，七十者可以食肉矣；百亩之田，勿夺其时，八口之家，可以无饥矣；谨庠序之教，申之以孝悌之义，颁白者不负戴于道路矣。老者衣帛食肉，黎民不饥不寒，然而不王者，未之有也。”[m
%
[0;32m 《木瓜》[m
[0;31m朝代：先秦[m
[0;33m作者：佚名[m
[0;37m投我以木瓜，报之以琼琚。匪报也，永以为好也！
投我以木桃，报之以琼瑶。匪报也，永以为好也！
投我以木李，报之以琼玖。匪报也，永以为好也！[m
%
[0;32m 《越人歌》[m
[0;31m朝代：先秦[m
[0;33m作者：佚名[m
[0;37m今夕何夕兮，搴舟中流。
今日何日兮，得与王子同舟。
蒙羞被好兮，不訾诟耻。
心几烦而不绝兮，得知王子。
山有木兮木有枝，心悦君兮君不知。[m
%
[0;32m 《伯兮》[m
[0;31m朝代：先秦[m
[0;33m作者：佚名[m
[0;37m伯兮朅兮，邦之桀兮。伯也执殳，为王前驱。
自伯之东，首如飞蓬。岂无膏沐？谁适为容！
其雨其雨，杲杲出日。愿言思伯，甘心首疾。
焉得谖草？言树之背。愿言思伯。使我心痗。[m
%
[0;32m 《冻水歌》[m
[0;31m朝代：先秦[m
[0;33m作者：佚名[m
[0;37m冻水洗我若之何。
太上糜散我若之何。[m
%
[0;32m 《琴歌》[m
[0;31m朝代：先秦[m
[0;33m作者：佚名[m
[0;37m百里奚。
百里奚。
母已死。
葬南溪。
坟以瓦。
覆以柴。
舂黄藜。
搤伏鸡。
西入秦。
五羖皮。
今日富贵忘我为。[m
%
[0;32m 《丘中有麻》[m
[0;31m朝代：先秦[m
[0;33m作者：佚名[m
[0;37m丘中有麻，彼留子嗟。彼留子嗟，将其来施施。
丘中有麦，彼留子国。彼留子国，将其来食。
丘中有李，彼留之子。彼留之子，贻我佩玖。[m
%
[0;32m 《白驹》[m
[0;31m朝代：先秦[m
[0;33m作者：佚名[m
[0;37m皎皎白驹，食我场苗。絷之维之，以永今朝。所谓伊人，于焉逍遥？
皎皎白驹，食我场藿。絷之维之，以永今夕。所谓伊人，于焉嘉客？
皎皎白驹，贲然来思。尔公尔侯，逸豫无期？慎尔优游，勉尔遁思。
皎皎白驹，在彼空谷。生刍一束，其人如玉。毋金玉尔音，而有遐心。[m
%
[0;32m 《乐毅报燕王书》[m
[0;31m朝代：先秦[m
[0;33m作者：佚名[m
[0;37m　　昌国君乐毅，为燕昭王合五国之兵而攻齐，下七十馀城，尽郡县之以属燕。三城未下，而燕昭王死。惠王即位，用齐人反间，疑乐毅，而使骑劫代之将。乐毅奔赵，赵封以为望诸君。齐田单诈骑劫，卒败燕军，复收七十余城以复齐。
　　燕王悔，惧赵用乐毅乘燕之弊以伐燕。燕王乃使人让乐毅，且谢之曰：“先王举国而委将军，将军为燕破齐，报先王之仇，天下莫不振动。寡人岂敢一日而忘将军之功哉！会先王弃群臣，寡人新即位，左右误寡人。寡人之使骑劫代将军，为将军久暴露于外，故召将军，且休计事。将军过听，以与寡人有隙，遂捐燕而归赵。将军自为计则可矣，而亦何以报先王之所以遇将军之意乎？”
　　望诸君乃使人献书报燕王曰：“臣不佞，不能奉承先王之教，以顺左右之心，恐抵斧质之罪，以伤先王之明，而又害于足下之义，故遁逃奔赵。自负以不肖之罪，故不敢为辞说。今王使使者数之罪，臣恐侍御者之不察先王之所以畜幸臣之理，而又不白于臣之所以事先王之心，故敢以书对。”
　　“臣闻贤圣之君不以禄私其亲，功多者授之；不以官随其爱，能当者处之。故察能而授官者，成功之君也；论行而结交者，立名之士也。臣以所学者观之，先王之举错，有高世之心，故假节于魏王，而以身得察于燕。先王过举，擢之乎宾客之中，而立之乎群臣之上，不谋于父兄，而使臣为亚卿。臣自以为奉令承教，可以幸无罪矣，故受命而不辞。
　　“先王命之曰：‘我有积怨深怒于齐，不量轻弱，而欲以齐为事。’臣对曰：‘夫齐，霸国之余教而骤胜之遗事也，闲于甲兵，习于战攻。王若欲伐之，则必举天下而图之。举天下而图之，莫径于结赵矣。且又淮北、宋地，楚、魏之所同愿也。赵若许约，楚、赵、宋尽力，四国攻之，齐可大破也。’先王曰：‘善。’臣乃口受令，具符节，南使臣于赵。顾反命，起兵随而攻齐，以天之道，先王之灵，河北之地，随先王举而有之于济上。济上之军奉令击齐，大胜之。轻卒锐兵，长驱至国。齐王逃遁走莒，仅以身免。珠玉财宝，车甲珍器，尽收入燕。大吕陈于元英，故鼎反乎历室，齐器设于宁台。蓟丘之植，植于汶篁。自五伯以来，功未有及先王者也。先王以为顺于其志，以臣为不顿命，故裂地而封之，使之得比乎小国诸侯。臣不佞，自以为奉令承教，可以幸无罪矣，故受命而弗辞。”
　　“臣闻贤明之君，功立而不废，故著于《春秋》，蚤知之士，名成而不毁，故称于后世。若先王之报怨雪耻，夷万乘之强国，收八百岁之蓄积，及至弃群臣之日，遗令诏后嗣之馀义，执政任事之臣，所以能循法令，顺庶孽者，施及萌隶，皆可以教于后世。”
　　“臣闻善作者不必善成，善始者不必善终。昔者伍子胥说听乎阖闾，故吴王远迹至于郢；夫差弗是也，赐之鸱夷而浮之江。故吴王夫差不悟先论之可以立功，故沉子胥而弗悔；子胥不蚤见主之不同量，故入江而不改。”
　　“夫免身功，以明先王之迹者，臣之上计也。离毁辱之非，堕先王之名者，臣之所大恐也。临不测之罪，以幸为利者，义之所不敢出也。”
　　“臣闻古之君子，交绝不出恶声；忠臣之去也，不洁其名。臣虽不佞，数奉教于君子矣。恐侍御者之亲左右之说，而不察疏远之行也。故敢以书报，唯君之留意焉。[m
%
[0;32m 《哀郢》[m
[0;31m朝代：先秦[m
[0;33m作者：屈原[m
[0;37m皇天之不纯命兮，何百姓之震愆。
民离散而相失兮，方仲春而东迁。
去故乡而就远兮，遵江夏以流亡。
出国门而轸怀兮，甲之朝吾以行。
发郢都而去闾兮，怊荒忽之焉极。
楫齐杨以容与兮，哀见君而不再得。
望长楸而太息兮，涕淫淫其若霰。
过夏首而西浮兮，顾龙门而不见。
心婵媛而伤怀兮，眇不知其所蹠。
顺风波以从流兮，焉洋洋而为客。
凌阳侯之泛滥兮，忽翱翔之焉薄。
心絓结而不解兮，思蹇产而不释。
将运舟而下浮兮，上洞庭而下江。
去终古之所居兮，今逍遥而来东。
羌灵魂之欲归兮，何须臾而忘反。
背夏浦而西思兮，哀故都之日远。
登大坟以远望兮，聊以舒吾忧心。
哀州土之平乐兮，悲江介之遗风。
当陵阳之焉至兮，淼南渡之焉如。
曾不知夏之为丘兮，孰两东门之可芜。
心不怡之长久兮，忧与愁其相接。
惟郢路之辽远兮，江与夏之不可涉。
忽若去不信兮，至今九年而不复。
惨郁郁而不通兮，蹇侘傺而含戚。
外承欢之汋约兮，谌荏弱而难持。
忠湛湛而愿进兮，妒被离而障之。
尧舜之抗行兮，瞭杳杳而薄天。
众谗人之嫉妒兮，被以不慈之伪名。
憎愠惀之修美兮，好夫人之慷慨。
众踥蹀而日进兮，美超远而逾迈。
乱曰：曼余目以流观兮，冀一反之何时。
鸟飞反故乡兮，狐死必首丘。
信非吾罪而弃逐兮，何日夜而忘之。[m
%
[0;32m 《鬼谷子引古语》[m
[0;31m朝代：先秦[m
[0;33m作者：佚名[m
[0;37m女爱不蔽席。
男欢不尽轮。[m
%
[0;32m 《蟪蛄歌》[m
[0;31m朝代：先秦[m
[0;33m作者：佚名[m
[0;37m违山十里。
蟪蛄之声。
犹尚在耳。[m
%
[0;32m 《泽门之皙讴》[m
[0;31m朝代：先秦[m
[0;33m作者：佚名[m
[0;37m泽门之皙。
实兴我役。
邑中之黔。
实慰我心。[m
%
[0;32m 《父善游》[m
[0;31m朝代：先秦[m
[0;33m作者：吕不韦 撰[m
[0;37m　　有过于江上者，见人方引婴儿而欲投之江中，婴儿啼。人问其故。曰：“此其父善游。”
　　其父虽善游，其子岂遽善游哉？以此任物，亦必悖矣。[m
%
[0;32m 《思文》[m
[0;31m朝代：先秦[m
[0;33m作者：佚名[m
[0;37m思文后稷，克配彼天。立我烝民，莫菲尔极。贻我来牟，帝命率育，无此疆尔界。陈常于时夏。[m
%
[0;32m 《还》[m
[0;31m朝代：先秦[m
[0;33m作者：佚名[m
[0;37m子之还兮，遭我乎峱之间兮。并驱从两肩兮，揖我谓我儇兮。
子之茂兮，遭我乎峱之道兮。并驱从两牡兮，揖我谓我好兮。
子之昌兮，遭我乎峱之阳兮。并驱从两狼兮，揖我谓我臧兮。[m
%
[0;32m 《隰桑》[m
[0;31m朝代：先秦[m
[0;33m作者：佚名[m
[0;37m隰桑有阿，其叶有难。既见君子，其乐如何。
隰桑有阿，其叶有沃。既见君子，云何不乐。
隰桑有阿，其叶有幽。既见君子，德音孔胶。
心乎爱矣，遐不谓矣？中心藏之，何日忘之！[m
%
[0;32m 《菁菁者莪》[m
[0;31m朝代：先秦[m
[0;33m作者：佚名[m
[0;37m菁菁者莪，在彼中阿。既见君子，乐且有仪。
菁菁者莪，在彼中沚。既见君子，我心则喜。
菁菁者莪，在彼中陵。既见君子，锡我百朋。
泛泛杨舟，载沉载浮。既见君子，我心则休。[m
%
[0;32m 《君子于役》[m
[0;31m朝代：先秦[m
[0;33m作者：佚名[m
[0;37m君子于役，不知其期，曷至哉？鸡栖于埘，日之夕矣，羊牛下来。君子于役，如之何勿思！
君子于役，不日不月，曷其有佸？鸡栖于桀，日之夕矣，羊牛下括。君子于役，苟无饥渴！[m
%
[0;32m 《辔之柔矣诗》[m
[0;31m朝代：先秦[m
[0;33m作者：佚名[m
[0;37m马之刚矣。
辔之柔矣。
马亦不刚。
辔亦不柔。
志气麃麃。
取与不疑。[m
%
[0;32m 《蟋蟀》[m
[0;31m朝代：先秦[m
[0;33m作者：佚名[m
[0;37m蟋蟀在堂，岁聿其莫。今我不乐，日月其除。无已大康，职思其居。好乐无荒，良士瞿瞿。
蟋蟀在堂，岁聿其逝。今我不乐，日月其迈。无已大康，职思其外。好乐无荒，良士蹶蹶。
蟋蟀在堂，役车其休。今我不乐，日月其慆。无以大康。职思其忧。好乐无荒，良士休休。[m
%
[0;32m 《寺人披见文公》[m
[0;31m朝代：先秦[m
[0;33m作者：左丘明[m
[0;37m　　吕、郤畏逼，将焚公宫而弑晋侯。寺人披请见。公使让之，且辞焉，曰：“蒲城之役，君命一宿，女即至。其后余从狄君以田渭滨，女为惠公来求杀余，命女三宿，女中宿至。虽有君命何其速也？夫袪犹在，女其行乎！”对曰：“臣谓君之入也，其知之矣。若犹未也，又将及难。君命无二，古之制也。除君之恶，唯力是视。蒲人、狄人、余何有焉？即位，其无蒲、狄乎！齐桓公置射钩，而使管仲相。君若易之，何辱命焉？行者甚众，岂唯刑臣？”公见之，以难告。晋侯潜会秦伯于王城。己丑晦，公宫火。瑕甥、郤芮不获公，乃如河上，秦伯诱而杀之。[m
%
[0;32m 《黍苗》[m
[0;31m朝代：先秦[m
[0;33m作者：佚名[m
[0;37m芃芃黍苗，阴雨膏之。悠悠南行，召伯劳之。
我任我辇，我车我牛。我行既集，盖云归哉。
我徒我御，我师我旅。我行既集，盖云归处。
肃肃谢功，召伯营之。烈烈征师，召伯成之。
原隰既平，泉流既清。召伯有成，王心则宁。[m
%
[0;32m 《有炎氏颂》[m
[0;31m朝代：先秦[m
[0;33m作者：佚名[m
[0;37m听之不闻其声。
视之不见其形。
充满天地。
苞裹六极。[m
%
[0;32m 《南山有台》[m
[0;31m朝代：先秦[m
[0;33m作者：佚名[m
[0;37m南山有台，北山有莱。乐只君子，邦家之基。乐只君子，万寿无期。
南山有桑，北山有杨。乐只君子，邦家之光。乐只君子，万寿无疆。
南山有杞，北山有李。乐只君子，民之父母。乐只君子，德音不已。
南山有栲，北山有杻。乐只君子，遐不眉寿。乐只君子，德音是茂。
南山有枸，北山有楰。乐只君子，遐不黄耇。乐只君子，保艾尔后。[m
%
[0;32m 《北山》[m
[0;31m朝代：先秦[m
[0;33m作者：佚名[m
[0;37m陟彼北山，言采其杞。偕偕士子，朝夕从事。王事靡盬，忧我父母。
溥天之下，莫非王土；率土之滨，莫非王臣。大夫不均，我从事独贤。
四牡彭彭，王事傍傍。嘉我未老，鲜我方将。旅力方刚，经营四方。
或燕燕居息，或尽瘁事国；或息偃在床，或不已于行。
或不知叫号，或惨惨劬劳；或栖迟偃仰，或王事鞅掌。
或湛乐饮酒，或惨惨畏咎；或出入风议，或靡事不为。[m
%
[0;32m 《赉》[m
[0;31m朝代：先秦[m
[0;33m作者：佚名[m
[0;37m文王既勤止，我应受之。敷时绎思，我徂维求定。时周之命，于绎思。[m
%
[0;32m 《采菽》[m
[0;31m朝代：先秦[m
[0;33m作者：佚名[m
[0;37m采菽采菽，筐之莒之。君子来朝，何锡予之？虽无予之？路车乘马。又何予之？玄衮及黼。
觱沸槛泉，言采其芹。君子来朝，言观其旂。其旂淠淠，鸾声嘒嘒。载骖载驷，君子所届。
赤芾在股，邪幅在下。彼交匪纾，天子所予。乐只君子，天子命之。乐只君子，福禄申之。
维柞之枝，其叶蓬蓬。乐只君子，殿天子之邦。乐只君子，万福攸同。平平左右，亦是率从。
汎汎杨舟，绋纚维之。乐只君子，天子葵之。乐只君子，福禄膍之。优哉游哉，亦是戾矣。[m
%
[0;32m 《采葛妇歌》[m
[0;31m朝代：先秦[m
[0;33m作者：佚名[m
[0;37m葛不连蔓棻台台。
我君心苦命更之。
尝胆不苦甘如饴。
令我采葛以作丝。
女工织兮不敢迟。
弱于罗兮轻霏霏。
号絺素兮将献之。
越王悦兮忘罪除。
吴王叹兮飞尺书。
增封益地赐羽奇。
机杖茵蓐诸侯仪。
群臣拜舞天颜舒。
我王何忧能不移。
饥不遑食四体疲。[m
%
[0;32m 《绿衣》[m
[0;31m朝代：先秦[m
[0;33m作者：佚名[m
[0;37m绿兮衣兮，绿衣黄里。心之忧矣，曷维其已？(黄里 一作：黄裹)
绿兮衣兮，绿衣黄裳。心之忧矣，曷维其亡？
绿兮丝兮，女所治兮。我思古人，俾无訧兮。
絺兮绤兮，凄其以风。我思古人，实获我心。[m
%
[0;32m 《楚茨》[m
[0;31m朝代：先秦[m
[0;33m作者：佚名[m
[0;37m楚楚者茨，言抽其棘。自昔何为，我艺黍稷。我黍与与，我稷翼翼。
我仓既盈，我庾维亿。以为酒食，以享以祀。以妥以侑，以介景福。
济济跄跄，絜尔牛羊，以往烝尝。或剥或亨，或肆或将。
祝祭于祊，祀事孔明。先祖是皇，神保是飨。孝孙有庆，报以介福，万寿无疆。
执爨踖踖，为俎孔硕。或燔或炙，君妇莫莫。为豆孔庶，为宾为客。
献酬交错，礼仪卒度，笑语卒获。神保是格，报以介福，万寿攸酢。
我孔戁矣，式礼莫愆。工祝致告，徂赉孝孙。苾芬孝祀，神嗜饮食。
卜尔百福，如几如式。既齐既稷，既匡既敕。永锡尔极，时万时亿。
礼仪既备，钟鼓既戒。孝孙徂位，工祝致告。神具醉止，皇尸载起。
钟鼓送尸，神保聿归。诸宰君妇，废彻不迟。诸父兄弟，备言燕私。
乐具入奏，以绥后禄。尔肴既将，莫怨具庆。既醉既饱，小大稽首。
神嗜饮食，使君寿考。孔惠孔时，维其尽之。子子孙孙，勿替引之。[m
%
[0;32m 《墨子怒耕柱子》[m
[0;31m朝代：先秦[m
[0;33m作者：墨子及弟子 撰[m
[0;37m　　墨子怒耕柱子。耕柱子曰：“我无愈于人乎？”墨子曰：“我将上太行，以骥与牛驾，子将谁策？”耕柱子曰：“将策骥也。”墨子曰：“何故策骥也？”耕柱子曰 ：“骥足以策。” 墨子曰：“我亦以子为足以策，故怒之。”耕柱子悟。[m
%
[0;32m 《既醉》[m
[0;31m朝代：先秦[m
[0;33m作者：佚名[m
[0;37m既醉以酒，既饱以德。君子万年，介尔景福。
既醉以酒，尔肴既将。君子万年，介尔昭明。
昭明有融，高朗令终，令终有俶。公尸嘉告。
其告维何？笾豆静嘉。朋友攸摄，摄以威仪。
威仪孔时，君子有孝子。孝子不匮，永锡尔类。
其类维何？室家之壶。君子万年，永锡祚胤。
其胤维何？天被尔禄。君子万年，景命有仆。
其仆维何？厘尔女士。厘尔女士，从以孙子。[m
%
[0;32m 《包山谣》[m
[0;31m朝代：先秦[m
[0;33m作者：佚名[m
[0;37m禹得金简玉字书。
藏洞庭包山湖。[m
%
[0;32m 《晋书引逸诗》[m
[0;31m朝代：先秦[m
[0;33m作者：佚名[m
[0;37m羽觞随波。[m
%
[0;32m 《泗上谣》[m
[0;31m朝代：先秦[m
[0;33m作者：佚名[m
[0;37m称乐太早绝鼎系。[m
%
[0;32m 《相鼠》[m
[0;31m朝代：先秦[m
[0;33m作者：佚名[m
[0;37m相鼠有皮，人而无仪！人而无仪，不死何为？
相鼠有齿，人而无止！人而无止，不死何俟？
相鼠有体，人而无礼，人而无礼！胡不遄死？[m
%
[0;32m 《成人歌》[m
[0;31m朝代：先秦[m
[0;33m作者：佚名[m
[0;37m蚕则绩而蟹有匡。
范则冠而蝉有绥。
兄则死而子皋为之衰。[m
%
[0;32m 《野人歌》[m
[0;31m朝代：先秦[m
[0;33m作者：佚名[m
[0;37m既定尔娄猪。
盍归吾艾猳。[m
%
[0;32m 《青蝇》[m
[0;31m朝代：先秦[m
[0;33m作者：佚名[m
[0;37m营营青蝇，止于樊。岂弟君子，无信谗言。
营营青蝇，止于棘。谗人罔极，交乱四国。
营营青蝇，止于榛。谗人罔极，构我二人。[m
%
[0;32m 《小弁》[m
[0;31m朝代：先秦[m
[0;33m作者：佚名[m
[0;37m弁彼鸴斯，归飞提提。民莫不穀，我独于罹。何辜于天？我罪伊何？心之忧矣，云如之何？
踧踧周道，鞫为茂草。我心忧伤，惄焉如捣。假寐永叹，维忧用老。心之忧矣，疢如疾首。
维桑与梓，必恭敬止。靡瞻匪父，靡依匪母。不属于毛？不罹于里？天之生我，我辰安在？
菀彼柳斯，鸣蜩嘒嘒，有漼者渊，萑苇淠淠。譬彼舟流，不知所届，心之忧矣，不遑假寐。
鹿斯之奔，维足伎伎。雉之朝雊，尚求其雌。譬彼坏木，疾用无枝。心之忧矣，宁莫之知？
相彼投兔，尚或先之。行有死人，尚或墐之。君子秉心，维其忍之。心之忧矣，涕既陨之。
君子信谗，如或酬之。君子不惠，不舒究之。伐木掎矣，析薪扡矣。舍彼有罪，予之佗矣。
莫高匪山，莫浚匪泉。君子无易由言，耳属于垣。无逝我梁，无发我笱。我躬不阅，遑恤我后。[m
%
[0;32m 《石鼓诗》[m
[0;31m朝代：先秦[m
[0;33m作者：佚名[m
[0;37m汧繄泛泛。
烝彼淖渊。
鰋鲤处之。
君子渔之。
漫漫有鲨。
其游(左走右散)(左走右散)。
白鱼(左帛右樂)(左帛右樂)。
其菹底鲜。
黄白其鳊。
有鲋有白。
其翊孔庶。
脔之(上负中比下决去冫)(上负中比下决去冫)。
洋洋(左走右专)(左走右专)。
其鱼惟何。
惟鱮惟鲤。
何以糸(上士冖下缶木)之。
惟杨及柳。[m
%
[0;32m 《子衿》[m
[0;31m朝代：先秦[m
[0;33m作者：佚名[m
[0;37m青青子衿，悠悠我心。纵我不往，子宁不嗣音？
青青子佩，悠悠我思。纵我不往，子宁不来？
挑兮达兮，在城阙兮。一日不见，如三月兮。[m
%
[0;32m 《子产论尹何为邑》[m
[0;31m朝代：先秦[m
[0;33m作者：左丘明[m
[0;37m　　子皮欲使尹何为邑。子产曰：“少，未知可否。”子皮曰：“愿，吾爱之，不吾叛也。使夫往而学焉，夫亦愈知治矣。”子产曰；“不可。人之爱人，求利之也。今吾子爱人则以政。犹未能操刀而使割也，其伤实多。子之爱人，伤之而已，其谁敢求爱于子？子于郑国，栋也。栋折榱崩，侨将厌焉，敢不尽言？子有美锦，不使人学制焉。大官大邑，身之所庇也，而使学者制焉。其为美锦，不亦多乎？侨闻学而后入政，未闻以政学者也。若果行此，必有所害。譬如田猎，射御贯，则能获禽；若未尝登车射御，则败绩厌覆是惧，何暇思获？
　　子皮曰：“善哉！虎不敏。吾闻君子务知大者、远者，小人务知小者、近者。我，小人也。衣服附在吾身，我知而慎之；大官、大邑，所以庇身也，我远而慢之。微子之言，吾不知也。他日我曰：‘子为郑国，我为吾家，以庇焉，其可也。’今而后知不足。自今请虽吾家，听子而行。”子产曰：“人心之不同，如其面焉。吾岂敢谓子面如吾面乎？抑心所谓危，亦以告也。”子皮以为忠，故委政焉。子产是以能为郑国。[m
%
[0;32m 《晋献公杀世子申生》[m
[0;31m朝代：先秦[m
[0;33m作者：佚名[m
[0;37m　　晋献公将杀其世子申生，公子重耳谓之曰：“子盍言子之志于公乎?”世子曰：“不可。君安骊姬，是我伤公之心也。”曰：“然则盍行乎?”世子曰：“不可。君谓我欲弑君也。天下岂有无父之国哉?吾何行如之?”　
　　使人辞于狐突曰：“申生有罪，不念伯氏之言也，以至于死。申生不敢爱其死。虽然，吾君老矣，子少，国家多难。伯氏不出而图吾君，伯氏苟出而图吾君，申生受赐而死。”再拜稽首，乃卒。是以为恭世子也。[m
%
[0;32m 《齐宣王见颜斶 / 颜斶说齐王》[m
[0;31m朝代：先秦[m
[0;33m作者：佚名[m
[0;37m　　齐宣王见颜斶，曰：“斶前！”斶亦曰：“王前！”宣王不说。左右曰：“王，人君也。斶，人臣也。王曰‘斶前’，亦曰‘王前’，可乎？”斶对曰：“夫斶前为慕势，王前为趋士。与使斶为慕势，不如使王为趋士。”王忿然作色曰：“王者贵乎？士贵乎？”对曰：“士贵耳，王者不贵。”王曰：“有说乎？”斶曰：“有。昔者秦攻齐，令曰：‘有敢去柳下季垄五十步而樵采者，死不赦。’令曰：‘有能得齐王头者，封万户侯，赐金千镒。’由是观之，生王之头，曾不若死士之垄也。”宣王默然不悦。
　　左右皆曰：“斶来，斶来！大王据千乘之地，而建千石锺，万石虡。天下之士，仁义皆来役处；辩士并进，莫不来语；东西南北，莫敢不服。求万物无不备具，而百姓无不亲附。今夫士之高者，乃称匹夫，徒步而处农亩，下则鄙野、监门、闾里，士之贱也，亦甚矣！” 
　　斶对曰：“不然。斶闻古大禹之时，诸侯万国。何则？德厚之道，得贵士之力也。故舜起农亩，出于岳鄙，而为天子。及汤之时，诸侯三千。当今之世，南面称寡者，乃二十四。由此观之，非得失之策与？稍稍诛灭，灭亡无族之时，欲为监门、闾里，安可得而有乎哉？是故《易传》不云乎。’居上位，未得其实，以喜其为名者，必以骄奢为行。据慢骄奢，则凶中之。是故无其实而喜其名者削，无德而望其福者约，无功而受其禄者辱，祸必握。’故曰：‘矜功不立，虚愿不至。’此皆幸乐其名，华而无其实德者也。是以尧有九佐，舜有七友，禹有五丞，汤有三辅，自古及今而能虚成名于天下者，无有。是以君王无羞亟问，不愧下学；是故成其道德而扬功名于后世者，尧、舜、禹、汤、周文王是也。故曰：‘无形者，形之君也。无端者，事之本也。’夫上见其原，下通其流，至圣人明学，何不吉之有哉！老子曰：‘虽贵，必以贱为本；虽高，必以下为基。是以侯王称孤寡不谷，是其贱必本于？’非夫孤寡者，人之困贱下位也，而侯王以自谓，岂非下人而尊贵士与？夫尧传舜，舜传傅禹，周成王任周公旦，而世世称曰明主，是以明乎士之贵也。”
　　宣王曰：“嗟乎！君子焉可侮哉，寡人自取病耳！及今闻君子之言，乃今闻细人之行，愿请受为弟子。且颜先生与寡人游，食必太牢，出必乘车，妻子衣服。” 　 颜斶辞去曰：“夫玉生于山，制则破焉，非弗宝贵矣，然夫璞不完。士生乎鄙野，推选则禄焉，非不得尊遂也，然而形神不全。斶愿得归，晚食以当肉，安步以当车，无罪以当贵，清静贞正以自虞。制言者王也，尽忠直言者斶也。言要道已备矣，愿得赐归，安行而反臣之邑屋。”则再拜而辞去也。斶知足矣，归反朴，则终身不辱也。
　　君子曰：“斶知足矣，归真返璞，则终身不辱。”[m
%
[0;32m 《管子引古言》[m
[0;31m朝代：先秦[m
[0;33m作者：佚名[m
[0;37m墙有耳。
伏寇在侧。[m
%
[0;32m 《小毖》[m
[0;31m朝代：先秦[m
[0;33m作者：佚名[m
[0;37m予其惩，而毖后患。莫予荓蜂，自求辛螫。肇允彼桃虫，拚飞维鸟。未堪家多难，予又集于蓼。[m
%
[0;32m 《击壤歌》[m
[0;31m朝代：先秦[m
[0;33m作者：佚名[m
[0;37m日出而作，日入而息。
凿井而饮，耕田而食。
帝力于我何有哉！[m
%
[0;32m 《新书引周谚》[m
[0;31m朝代：先秦[m
[0;33m作者：佚名[m
[0;37m君子重袭。
小人无由入。
正人十倍。
邪辟无由来。
囊漏贮中。[m
%
[0;32m 《楚人谣》[m
[0;31m朝代：先秦[m
[0;33m作者：佚名[m
[0;37m楚虽三户。
亡秦必楚。[m
%
[0;32m 《行露》[m
[0;31m朝代：先秦[m
[0;33m作者：佚名[m
[0;37m厌浥行露，岂不夙夜，谓行多露。
谁谓雀无角？何以穿我屋？谁谓女无家？何以速我狱？虽速我狱，室家不足！
谁谓鼠无牙？何以穿我墉？谁谓女无家？何以速我讼？虽速我讼，亦不女从！[m
%
[0;32m 《九歌·国殇》[m
[0;31m朝代：先秦[m
[0;33m作者：屈原[m
[0;37m操吴戈兮被犀甲，车错毂兮短兵接。
旌蔽日兮敌若云，矢交坠兮士争先。
凌余阵兮躐余行，左骖殪兮右刃伤。
霾两轮兮絷四马，援玉枹兮击鸣鼓。
天时坠兮威灵怒，严杀尽兮弃原野。(坠兮 一作：怼兮)
出不入兮往不反，平原忽兮路超远。
带长剑兮挟秦弓，首身离兮心不惩。
诚既勇兮又以武，终刚强兮不可凌。
身既死兮神以灵，魂魄毅兮为鬼雄。(魂魄毅兮 一作：子魂魄兮)[m
%
[0;32m 《白水诗》[m
[0;31m朝代：先秦[m
[0;33m作者：佚名[m
[0;37m浩浩者水。
育育者鱼。
未有家室。
而召我安居。[m
%
[0;32m 《墨子引逸诗》[m
[0;31m朝代：先秦[m
[0;33m作者：佚名[m
[0;37m必择所堪。
必谨所堪。
鱼水不务。
陆将何及。[m
%
[0;32m 《干旄》[m
[0;31m朝代：先秦[m
[0;33m作者：佚名[m
[0;37m孑孑干旄，在浚之郊。素丝纰之，良马四之。彼姝者子，何以畀之？
孑孑干旟，在浚之都。素丝组之，良马五之。彼姝者子，何以予之？
孑孑干旌，在浚之城。素丝祝之，良马六之。彼姝者子，何以告之？[m
%
[0;32m 《周宣王时童谣》[m
[0;31m朝代：先秦[m
[0;33m作者：佚名[m
[0;37m檿弧箕服。
实亡周国。[m
%
[0;32m 《多歧亡羊》[m
[0;31m朝代：先秦[m
[0;33m作者：列御寇[m
[0;37m　　杨子之邻人亡羊，既率其党，又请杨子之竖追之。杨子曰：“嘻！亡一羊何 追者之众？”邻人曰：“多歧路。”既反，问：“获羊乎？”曰：“亡之矣。” 曰：“奚亡之？”曰：“歧路之中又有歧焉。吾不知所之，所以反也。”杨子戚 然变容，不言者移时，不笑者竟日。门人怪之，请曰：“羊贱畜，又非夫子之有， 而损言笑者何哉？”杨子不答。(追者之众 一作：追之者众)
　　心都子曰：“大道以多歧亡羊，学者以多方丧生。学 非本不同，非本不一，而末异若是。唯归同反一，为亡得丧。子长先生之门，习 先生之道，而不达先生之况也，哀哉！”[m
%
[0;32m 《棘刺雕猴》[m
[0;31m朝代：先秦[m
[0;33m作者：韩非[m
[0;37m　　燕王好微巧，卫人请以棘刺之端为母猴。燕王说之，养之以五乘之奉。王曰：“吾视观客为棘刺之母猴。”客曰：“人主欲观之，必半岁不入宫，不饮酒食肉，雨霁日出，视之晏阴之间，而棘刺之母猴乃可见也。”燕王因养卫人，不能观其母猴。郑有台下之冶者，谓燕王曰：“臣为削者也，诸微物必以削削之，而所削必大于削。今棘刺之端不容削锋，难以治棘刺之端。王试观客之削，能与不能可知也。”王曰：“善。”谓卫人曰：“客为棘刺之母猴也，何以治之？”曰：“以削。”王曰：“吾欲观见之。”客曰：“臣请之舍取之。”因逃。
　　（选自《韩非子·外储说左上》）[m
%
[0;32m 《甫田》[m
[0;31m朝代：先秦[m
[0;33m作者：佚名[m
[0;37m无田甫田，维莠骄骄。无思远人，劳心忉忉。
无田甫田，维莠桀桀。无思远人，劳心怛怛。
婉兮娈兮。总角丱兮。未几见兮，突而弁兮！[m
%
[0;32m 《采芑歌》[m
[0;31m朝代：先秦[m
[0;33m作者：佚名[m
[0;37m妪乎采芑。
归乎田成子。[m
%
[0;32m 《段干木歌》[m
[0;31m朝代：先秦[m
[0;33m作者：佚名[m
[0;37m吾君好正。
段干木之敬。
吾君好忠。
段干木之隆。[m
%
[0;32m 《绵蛮》[m
[0;31m朝代：先秦[m
[0;33m作者：佚名[m
[0;37m绵蛮黄鸟，止于丘阿。道之云远，我劳如何。饮之食之，教之诲之。命彼后车，谓之载之。
绵蛮黄鸟，止于丘隅。岂敢惮行，畏不能趋。饮之食之。教之诲之。命彼后车，谓之载之。
绵蛮黄鸟，止于丘侧。岂敢惮行，畏不能极。饮之食之，教之诲之。命彼后车，谓之载之。[m
%
[0;32m 《角弓》[m
[0;31m朝代：先秦[m
[0;33m作者：佚名[m
[0;37m骍骍角弓，翩其反矣。兄弟婚姻，无胥远矣。
尔之远矣，民胥然矣。尔之教矣，民胥效矣。
此令兄弟，绰绰有裕。不令兄弟，交相为愈。
民之无良，相怨一方。受爵不让，至于已斯亡。
老马反为驹，不顾其后。如食宜饇，如酌孔取。
毋教猱升木，如涂涂附。君子有徽猷，小人与属。
雨雪瀌瀌，见晛曰消。莫肯下遗，式居娄骄。
雨雪浮浮，见晛曰流。如蛮如髦，我是用忧。[m
%
[0;32m 《韩非子引鄙谚》[m
[0;31m朝代：先秦[m
[0;33m作者：佚名[m
[0;37m长袖善舞。
多财善贾。
莫众而迷。
傭自卖。
哀而不售。
士自誉。
辨而不信。[m
%
[0;32m 《管子引逸诗》[m
[0;31m朝代：先秦[m
[0;33m作者：佚名[m
[0;37m鸿鸿将将。[m
%
[0;32m 《都人士》[m
[0;31m朝代：先秦[m
[0;33m作者：佚名[m
[0;37m彼都人士，狐裘黄黄。其容不改，出言有章。行归于周，万民所望。
彼都人士，台笠缁撮。彼君子女，绸直如发。我不见兮，我心不说。
彼都人士，充耳琇实。彼君子女，谓之尹吉。我不见兮，我心苑结。
彼都人士，垂带而厉。彼君子女，卷发如虿。我不见兮，言从之迈。
匪伊垂之，带则有余。匪伊卷之，发则有旟。我不见兮，云何盱矣。[m
%
[0;32m 《大道之行也》[m
[0;31m朝代：先秦[m
[0;33m作者：佚名[m
[0;37m　　大道之行也，天下为公，选贤与能，讲信修睦。故人不独亲其亲，不独子其子，使老有所终，壮有所用，幼有所长，矜、寡、孤、独、废疾者皆有所养，男有分，女有归。货恶其弃于地也，不必藏于己；力恶其不出于身也，不必为己。是故谋闭而不兴，盗窃乱贼而不作，故外户而不闭，是谓大同。(矜 同：鳏)[m
%
[0;32m 《烝民》[m
[0;31m朝代：先秦[m
[0;33m作者：佚名[m
[0;37m天生烝民，有物有则。民之秉彝，好是懿德。天监有周，昭假于下。保兹天子，生仲山甫。
仲山甫之德，柔嘉维则。令仪令色。小心翼翼。古训是式。威仪是力。天子是若，明命使赋。
王命仲山甫，式是百辟，缵戎祖考，王躬是保。出纳王命，王之喉舌。赋政于外，四方爰发。
肃肃王命，仲山甫将之。邦国若否，仲山甫明之。既明且哲，以保其身。夙夜匪解，以事一人。
人亦有言，柔则茹之，刚则吐之。维仲山甫，柔亦不茹，刚亦不吐。不侮矜寡，不畏强御。
人亦有言，德輶如毛，民鲜克举之。我仪图之，维仲山甫举之。爱莫助之。衮职有阙，维仲山甫补之。
仲山甫出祖。四牡业业。征夫捷捷，每怀靡及。四牡彭彭，八鸾锵锵。王命仲山甫，城彼东方。
四牡骙骙，八鸾喈喈。仲山甫徂齐，式遄其归。吉甫作诵，穆如清风。仲山甫永怀，以慰其心。[m
%
[0;32m 《南山》[m
[0;31m朝代：先秦[m
[0;33m作者：佚名[m
[0;37m南山崔崔，雄狐绥绥。鲁道有荡，齐子由归。既曰归止，曷又怀止？
葛屦五两，冠緌双止。鲁道有荡，齐子庸止。既曰庸止，曷又从止？
蓺麻如之何？衡从其亩。取妻如之何？必告父母。既曰告止，曷又鞠止？
析薪如之何？匪斧不克。取妻如之何？匪媒不得。既曰得止，曷又极止？[m
%
[0;32m 《载芟》[m
[0;31m朝代：先秦[m
[0;33m作者：佚名[m
[0;37m载芟载柞，其耕泽泽。千耦其耘，徂隰徂畛。侯主侯伯，侯亚侯旅，侯彊侯以。有嗿其馌，思媚其妇，有依其士。有略其耜，俶载南亩，播厥百谷。实函斯活，驿驿其达。有厌其杰，厌厌其苗，绵绵其麃。载获济济，有实其积，万亿及秭。为酒为醴，烝畀祖妣，不洽百礼。有飶其香。邦家之光。有椒其馨，胡考之宁。匪且有且，匪今斯今，振古如兹。[m
%
[0;32m 《车攻》[m
[0;31m朝代：先秦[m
[0;33m作者：佚名[m
[0;37m我车既攻，我马既同。四牡庞庞，驾言徂东。
田车既好，田牡孔阜。东有甫草，驾言行狩。
之子于苗，选徒嚣嚣。建旐设旄，搏兽于敖。
驾彼四牡，四牡奕奕。赤芾金舄，会同有绎。
决拾既佽，弓矢既调。射夫既同，助我举柴。
四黄既驾，两骖不猗。不失其驰，舍矢如破。
萧萧马鸣，悠悠旆旌。徒御不惊，大庖不盈。
之子于征，有闻无声。允矣君子，展也大成。[m
%
[0;32m 《君子阳阳》[m
[0;31m朝代：先秦[m
[0;33m作者：佚名[m
[0;37m君子阳阳，左执簧，右招我由房，其乐只且！
君子陶陶，左执翿，右招我由敖，其乐只且！[m
%
[0;32m 《采薇(节选)》[m
[0;31m朝代：先秦[m
[0;33m作者：佚名[m
[0;37m昔我往矣，杨柳依依。
今我来思，雨雪霏霏。
行道迟迟，载渴载饥。
我心悲伤，莫知我哀！[m
%
[0;32m 《秦风·无衣》[m
[0;31m朝代：先秦[m
[0;33m作者：佚名[m
[0;37m岂曰无衣？与子同袍。王于兴师，修我戈矛。与子同仇！
岂曰无衣？与子同泽。王于兴师，修我矛戟。与子偕作！
岂曰无衣？与子同裳。王于兴师，修我甲兵。与子偕行！[m
%
[0;32m 《硕人》[m
[0;31m朝代：先秦[m
[0;33m作者：佚名[m
[0;37m硕人其颀，衣锦褧衣。齐侯之子，卫侯之妻。东宫之妹，邢侯之姨，谭公维私。
手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。
硕人敖敖，说于农郊。四牡有骄，朱幩镳镳。翟茀以朝。大夫夙退，无使君劳。
河水洋洋，北流活活。施罛濊濊，鳣鲔发发。葭菼揭揭，庶姜孽孽，庶士有朅。[m
%
[0;32m 《樛木》[m
[0;31m朝代：先秦[m
[0;33m作者：佚名[m
[0;37m南有樛木，葛藟累之。乐只君子，福履绥之。
南有樛木，葛藟荒之。乐只君子，福履将之。
南有樛木，葛藟萦之。乐只君子，福履成之。[m
%
[0;32m 《王孙满对楚子》[m
[0;31m朝代：先秦[m
[0;33m作者：左丘明[m
[0;37m　　楚子伐陆浑之戎，遂至于雒，观兵于周疆。定王使王孙满劳楚子。楚子问鼎之大小轻重焉。
　　对曰：“在德不在鼎。昔夏之方有德也，远方图物，贡金九牧，铸鼎象物，百物而为之备，使民知神奸。故民入川泽山林，不逢不若。螭魅罔两，莫能逢之。用能协于上下，以承天休。桀有昏德，鼎迁于商，载祀六百。商纣暴虐，鼎迁于周。德之休明，虽小，重也。其奸回昏乱，虽大，轻也。天祚明德，有所止。成王定鼎于郏鄏，卜世三十，卜年七百，天所命也。周德虽衰，天命未改。鼎之轻重，未可问也。”[m
%
[0;32m 《孺子歌》[m
[0;31m朝代：先秦[m
[0;33m作者：佚名[m
[0;37m沧浪之水清兮可以濯我缨。
沧浪之水浊兮可以濯我足。[m
%
[0;32m 《鹊巢》[m
[0;31m朝代：先秦[m
[0;33m作者：佚名[m
[0;37m维鹊有巢，维鸠居之。之子于归，百两御之。
维鹊有巢，维鸠方之。之子于归，百两将之。
维鹊有巢，维鸠盈之。之子于归，百两成之。[m
%
[0;32m 《东方未明》[m
[0;31m朝代：先秦[m
[0;33m作者：佚名[m
[0;37m东方未明，颠倒衣裳。颠之倒之，自公召之。
东方未晞，颠倒裳衣。倒之颠之，自公令之。
折柳樊圃，狂夫瞿瞿。不能辰夜，不夙则莫。[m
%
[0;32m 《子产告范宣子轻币》[m
[0;31m朝代：先秦[m
[0;33m作者：左丘明[m
[0;37m　　范宣子为政，诸侯之币重，郑人病之。
　　二月，郑伯如晋。子产寓书于子西，以告宣子，曰：“子为晋国，四邻诸侯，不闻令德而闻重币。侨也惑之。侨闻君子长国家者，非无贿之患，而无令名之难，夫诸侯之贿，聚于公室，则诸侯贰；若吾子赖之，则晋国贰。诸侯贰则晋国坏，晋国贰则子之家坏。何没没也？将焉用贿？
　　夫令名，德之舆也。德，国家之基也。有基无坏，无亦是务乎？有德则乐，乐则能久。诗云：‘乐只君子，邦家之基。’有令德也夫！‘上帝临女，无贰尔心。’有令名也夫！恕思以明德，则令名载而行之，是以远至迩安。毋宁使人谓子，子实生我，而谓子浚我以生乎？象有齿以焚其身，贿也。”
　　宣子说，乃轻币。[m
%
[0;32m 《朝三暮四》[m
[0;31m朝代：先秦[m
[0;33m作者：佚名[m
[0;37m宋有狙公者，爱狙，养之成群，能解狙之意；狙亦得公之心。损其家口，充狙之欲。俄而匮焉，将限其食，恐众狙之不训于己也。先诳之曰：“与若芧，朝三而暮四，足乎？”众狙皆起怒。俄而曰：“与若芧，朝四而暮三，足乎？”众狙皆伏而喜。[m
%
[0;32m 《春王正月》[m
[0;31m朝代：先秦[m
[0;33m作者：公羊高[m
[0;37m　　元年者何？君之始年也。春者何？岁之始也。王者孰谓？谓文王也。曷为先言“王”而后言“正月？”王正月也。何言乎王正月？大一统也。 
　　公何以不言即位？成公意也。何成乎公之意？公将平国而反之桓。曷为反之桓？桓幼而贵，隐长而卑。其为尊卑也微，国人莫知。隐长又贤，诸大夫扳隐而立之。隐于是焉而辞立，则未知桓之将必得立也；且如桓立，则恐诸大夫之不能相幼君也。故凡隐之立，为桓立也。隐长又贤，何以不宜立？立適以长不以贤，立子以贵不以长。桓何以贵？母贵也。母贵，则子何以贵？子以母贵，母以子贵。[m
%
[0;32m 《弹歌》[m
[0;31m朝代：先秦[m
[0;33m作者：佚名[m
[0;37m断竹，续竹；
飞土，逐宍。[m
%
[0;32m 《相和歌》[m
[0;31m朝代：先秦[m
[0;33m作者：佚名[m
[0;37m嗟来桑户乎。
嗟来桑户乎。
而已反其真。
而我犹为人猗。[m
%
[0;32m 《唐雎说信陵君》[m
[0;31m朝代：先秦[m
[0;33m作者：佚名[m
[0;37m　　信陵君杀晋鄙，救邯郸，破秦人，存赵国，赵王自郊迎。
　　唐雎谓信陵君曰：“臣闻之曰：事有不可知者，有不可不知者；有不可忘者，有不可不忘者。”信陵君曰：“何谓也？”对曰：“人之憎我也，不可不知也；吾憎人也，不可得而知也。人之有德于我也，不可忘也；吾有德于人也，不可不忘也。今君杀晋鄙，救邯郸，破秦人，存赵国，此大德也。今赵王自郊迎，卒然见赵王，愿君之忘之也。”信陵君曰：“无忌谨受教。”[m
%
[0;32m 《战国策引语》[m
[0;31m朝代：先秦[m
[0;33m作者：佚名[m
[0;37m战胜而国危者。
物不断也。
功大而权轻者。
地不入也。
骐骥之衰也。
驽马先之。
孟贲之倦也。
女子胜之。
厉疾怜王。
强者善。
弱者不能自守。
仁不轻绝。
智不轻怨。[m
%
[0;32m 《车邻》[m
[0;31m朝代：先秦[m
[0;33m作者：佚名[m
[0;37m有车邻邻，有马白颠。未见君子，寺人之令。
阪有漆，隰有栗。既见君子，并坐鼓瑟。今者不乐，逝者其耋。
阪有桑，隰有杨。既见君子，并坐鼓簧。今者不乐，逝者其亡。[m
%
[0;32m 《无羊》[m
[0;31m朝代：先秦[m
[0;33m作者：佚名[m
[0;37m谁谓尔无羊？三百维群。谁谓尔无牛？九十其犉。尔羊来思，其角濈濈。尔牛来思，其耳湿湿。
或降于阿，或饮于池，或寝或讹。尔牧来思，何蓑何笠，或负其餱。三十维物，尔牲则具。
尔牧来思，以薪以蒸，以雌以雄。尔羊来思，矜矜兢兢，不骞不崩。麾之以肱，毕来既升。
牧人乃梦，众维鱼矣，旐维旟矣，大人占之；众维鱼矣，实维丰年；旐维旟矣，室家溱溱。[m
%
[0;32m 《被衣为啮缺歌》[m
[0;31m朝代：先秦[m
[0;33m作者：佚名[m
[0;37m形若槁骸。
心若死灰。
真其实知。
不以故自持。
媒媒晦晦。
无心而不可与谋。
彼何人哉。[m
%
[0;32m 《河上歌》[m
[0;31m朝代：先秦[m
[0;33m作者：佚名[m
[0;37m同病相怜。
同忧相捄。
惊翔之鸟相随而集。
濑下之水因复俱流。[m
%
[0;32m 《权舆》[m
[0;31m朝代：先秦[m
[0;33m作者：佚名[m
[0;37m於我乎，夏屋渠渠，今也每食无余。于嗟乎，不承权舆！
於我乎，每食四簋，今也每食不饱。于嗟乎，不承权舆！[m
%
[0;32m 《鼓钟》[m
[0;31m朝代：先秦[m
[0;33m作者：佚名[m
[0;37m鼓钟将将，淮水汤汤，忧心且伤。淑人君子，怀允不忘。
鼓钟喈喈，淮水湝湝，忧心且悲。淑人君子，其德不回。
鼓钟伐鼛，淮有三洲，忧心且妯。淑人君子，其德不犹。
鼓钟钦钦，鼓瑟鼓琴，笙磬同音。以雅以南，以龠不僭。[m
%
[0;32m 《秦人谣》[m
[0;31m朝代：先秦[m
[0;33m作者：佚名[m
[0;37m天帝醉秦暴。
金误陨石坠。[m
%
[0;32m 《时迈》[m
[0;31m朝代：先秦[m
[0;33m作者：佚名[m
[0;37m时迈其邦，昊天其子之，实右序有周。薄言震之，莫不震叠。怀柔百神，及河乔岳，允王维后。
明昭有周，式序在位。载戢干戈，载橐弓矢。我求懿德，肆于时夏，允王保之。[m
%
[0;32m 《白水诗》[m
[0;31m朝代：先秦[m
[0;33m作者：佚名[m
[0;37m浩浩白水。
鯈鯈之鱼。
君来召我。
我将安居。
国家未立。
从我焉如。[m
%
[0;32m 《优孟歌》[m
[0;31m朝代：先秦[m
[0;33m作者：佚名[m
[0;37m山居耕田苦。
难以得食。
起而为吏。
身贪鄙者余财。
不顾耻辱。
身死家室富。
又恐受赇枉法为奸触大罪。
身死而家灭。
贪吏安可为也。
念为廉吏。
奉法守职。
竟死不敢为非。
廉吏安可为也。[m
%
[0;32m 《北风》[m
[0;31m朝代：先秦[m
[0;33m作者：佚名[m
[0;37m北风其凉，雨雪其雱。惠而好我，携手同行。其虚其邪？既亟只且！
北风其喈，雨雪其霏。惠而好我，携手同归。其虚其邪？既亟只且！
莫赤匪狐，莫黑匪乌。惠而好我，携手同车。其虚其邪？既亟只且！[m
%
[0;32m 《竹竿》[m
[0;31m朝代：先秦[m
[0;33m作者：佚名[m
[0;37m籊籊竹竿，以钓于淇。岂不尔思？远莫致之。
泉源在左，淇水在右。女子有行，远兄弟父母。
淇水在右，泉源在左。巧笑之瑳，佩玉之傩。
淇水滺滺，桧楫松舟。驾言出游，以写我忧。[m
%
[0;32m 《頍弁》[m
[0;31m朝代：先秦[m
[0;33m作者：佚名[m
[0;37m有頍者弁，实维伊何？尔酒既旨，尔肴既嘉。岂伊异人？兄弟匪他。
茑与女萝，施于松柏。未见君子，忧心奕奕；既见君子，庶几说怿。
有頍者弁，实维何期？尔酒既旨，尔肴既时。岂伊异人？兄弟具来。
茑与女萝，施于松上。未见君子，忧心怲々；既见君子，庶几有臧。
有頍者弁，实维在首。尔酒既旨，尔肴既阜。岂伊异人？兄弟甥舅。
如彼雨雪，先集维霰。死丧无日，无几相见。乐酒今夕，君子维宴。[m
%
[0;32m 《商子引谚》[m
[0;31m朝代：先秦[m
[0;33m作者：佚名[m
[0;37m蠹众而木折。
隙大而墙坏。[m
%
[0;32m 《愚公移山》[m
[0;31m朝代：先秦[m
[0;33m作者：列御寇[m
[0;37m　　太行、王屋二山，方七百里，高万仞。本在冀州之南，河阳之北。
　　北山愚公者，年且九十，面山而居。惩山北之塞，出入之迂也。聚室而谋曰：“吾与汝毕力平险，指通豫南，达于汉阴，可乎？”杂然相许。其妻献疑曰：“以君之力，曾不能损魁父之丘，如太行、王屋何？且焉置土石？”杂曰：“投诸渤海之尾，隐土之北。”遂率子孙荷担者三夫，叩石垦壤，箕畚运于渤海之尾。邻人京城氏之孀妻有遗男，始龀，跳往助之。寒暑易节，始一反焉。
　　河曲智叟笑而止之曰：“甚矣，汝之不惠。以残年余力，曾不能毁山之一毛，其如土石何？”北山愚公长息曰：“汝心之固，固不可彻，曾不若孀妻弱子。虽我之死，有子存焉；子又生孙，孙又生子；子又有子，子又有孙；子子孙孙无穷匮也，而山不加增，何苦而不平？”河曲智叟亡以应。
　　操蛇之神闻之，惧其不已也，告之于帝。帝感其诚，命夸娥氏二子负二山，一厝朔东，一厝雍南。自此，冀之南，汉之阴，无陇断焉。[m
%
[0;32m 《曾参烹彘》[m
[0;31m朝代：先秦[m
[0;33m作者：韩非[m
[0;37m　　曾子之妻之市，其子随之而泣。其母曰：“女还，顾反为女杀彘。”妻适市来，曾子欲捕彘杀之。妻止之曰：“特与婴儿戏耳。”曾子曰：“婴儿非与戏也。婴儿非有知也，待父母而学者也，听父母之教。今子欺之，是教子欺也。母欺子，子而不信其母，非所以成教也。”遂烹彘也。
　　（选自《韩非子．外储说左上》）[m
%
[0;32m 《采蘋》[m
[0;31m朝代：先秦[m
[0;33m作者：佚名[m
[0;37m于以采蘋？南涧之滨。于以采藻？于彼行潦。
于以盛之？维筐及筥。于以湘之？维锜及釜。
于以奠之？宗室牖下。谁其尸之？有齐季女。[m
%
[0;32m 《旱麓》[m
[0;31m朝代：先秦[m
[0;33m作者：佚名[m
[0;37m瞻彼旱麓，榛楛济济。岂弟君子，干禄岂弟。
瑟彼玉瓒，黄流在中。岂弟君子，福禄攸降。
鸢飞戾天，鱼跃于渊。岂弟君子，遐不作人？
清酒既载，骍牡既备。以享以祀，以介景福。
瑟彼柞棫，民所燎矣。岂弟君子，神所劳矣。
莫莫葛藟，施于条枚。岂弟君子，求福不回。[m
%
[0;32m 《晋献文子成室》[m
[0;31m朝代：先秦[m
[0;33m作者：佚名[m
[0;37m　　晋献文子成室，晋大夫发焉。张老曰：“美哉，轮焉！美哉，奂焉！歌于斯，哭于斯，聚国族于斯！”文子曰：“武也，得歌于斯，哭于斯，聚国族于斯，是全要领以从先大夫于九京也!”北面再拜稽首。君子谓之善颂善祷。[m
%
[0;32m 《穗歌》[m
[0;31m朝代：先秦[m
[0;33m作者：佚名[m
[0;37m穗乎不得穫。
秋风至兮殚零落。
风雨之弗杀也。
太上之靡弊也。[m
%
[0;32m 《十亩之间》[m
[0;31m朝代：先秦[m
[0;33m作者：佚名[m
[0;37m十亩之间兮，桑者闲闲兮，行与子还兮。
十亩之外兮，桑者泄泄兮，行与子逝兮。[m
%
[0;32m 《泂酌》[m
[0;31m朝代：先秦[m
[0;33m作者：佚名[m
[0;37m泂酌彼行潦，挹彼注兹，可以餴饎。岂弟君子，民之父母。
泂酌彼行潦，挹彼注兹，可以濯罍。岂弟君子，民之攸归。
泂酌彼行潦，挹彼注兹，可以濯溉。岂弟君子，民之攸塈。[m
%
[0;32m 《晏子引谚语》[m
[0;31m朝代：先秦[m
[0;33m作者：佚名[m
[0;37m鼠社不可熏。[m
%
[0;32m 《渔父歌》[m
[0;31m朝代：先秦[m
[0;33m作者：佚名[m
[0;37m日月昭昭乎浸已驰。
与子期乎芦之漪。
日已夕兮予心忧悲。
月已驰兮何不渡为。
事浸急兮将奈何。
芦中人。
芦中人。
岂非穷士乎。[m
%
[0;32m 《简兮》[m
[0;31m朝代：先秦[m
[0;33m作者：佚名[m
[0;37m简兮简兮，方将万舞。日之方中，在前上处。
硕人俣俣，公庭万舞。有力如虎，执辔如组。
左手执龠，右手秉翟。赫如渥赭，公言锡爵。
山有榛，隰有苓。云谁之思？西方美人。彼美人兮，西方之人兮。[m
%
[0;32m 《庖丁解牛》[m
[0;31m朝代：先秦[m
[0;33m作者：庄周[m
[0;37m　　吾生也有涯，而知也无涯 。以有涯随无涯，殆已！已而为知者，殆而已矣！为善无近名，为恶无近刑。缘督以为经，可以保身，可以全生，可以养亲，可以尽年。
　　庖丁为文惠君解牛，手之所触，肩之所倚，足之所履，膝之所踦，砉然向然，奏刀騞然，莫不中音。合于《桑林》之舞，乃中《经首》之会。
　　文惠君曰：“嘻，善哉！技盖至此乎？”
　　庖丁释刀对曰：“臣之所好者，道也，进乎技矣。始臣之解牛之时，所见无非牛者。三年之后，未尝见全牛也。方今之时，臣以神遇而不以目视，官知止而神欲行。依乎天理，批大郤，导大窾，因其固然，技经肯綮之未尝，而况大軱乎！良庖岁更刀，割也；族庖月更刀，折也。今臣之刀十九年矣，所解数千牛矣，而刀刃若新发于硎。彼节者有间，而刀刃者无厚；以无厚入有间，恢恢乎其于游刃必有余地矣，是以十九年而刀刃若新发于硎。虽然，每至于族，吾见其难为，怵然为戒，视为止，行为迟。动刀甚微，謋然已解，如土委地。提刀而立，为之四顾，为之踌躇满志，善刀而藏之。”
　　文惠君曰：“善哉！吾闻庖丁之言，得养生焉。”[m
%
[0;32m 《汝坟》[m
[0;31m朝代：先秦[m
[0;33m作者：佚名[m
[0;37m遵彼汝坟，伐其条枚。未见君子，惄如调饥。
遵彼汝坟，伐其条肄。既见君子，不我遐弃。
鲂鱼赪尾，王室如毁。虽则如毁，父母孔迩。[m
%
[0;32m 《金楼子引殷纣时语》[m
[0;31m朝代：先秦[m
[0;33m作者：佚名[m
[0;37m车行酒。
骑行炙。
百二十日为一夜。[m
%
[0;32m 《定之方中》[m
[0;31m朝代：先秦[m
[0;33m作者：佚名[m
[0;37m定之方中，作于楚宫。揆之以日，作于楚室。树之榛栗，椅桐梓漆，爰伐琴瑟。
升彼虚矣，以望楚矣。望楚与堂，景山与京。降观于桑。卜云其吉，终焉允臧。
灵雨既零，命彼倌人。星言夙驾，说于桑田。匪直也人，秉心塞渊。騋牝三千。[m
%
[0;32m 《泉水》[m
[0;31m朝代：先秦[m
[0;33m作者：佚名[m
[0;37m毖彼泉水，亦流于淇。有怀于卫，靡日不思。娈彼诸姬，聊与之谋。
出宿于泲，饮饯于祢，女子有行，远父母兄弟。问我诸姑，遂及伯姊。
出宿于干，饮饯于言。载脂载辖，还车言迈。遄臻于卫，不瑕有害？
我思肥泉，兹之永叹。思须与漕，我心悠悠。驾言出游，以写我忧。[m
%
[0;32m 《昊天有成命》[m
[0;31m朝代：先秦[m
[0;33m作者：佚名[m
[0;37m昊天有成命，二后受之。成王不敢康，夙夜基命宥密。於缉熙！单厥心，肆其靖之。[m
%
[0;32m 《九歌·湘夫人》[m
[0;31m朝代：先秦[m
[0;33m作者：屈原[m
[0;37m帝子降兮北渚，目眇眇兮愁予。
袅袅兮秋风，洞庭波兮木叶下。(袅袅 一作：渺渺)
登白薠兮骋望，与佳期兮夕张。
鸟何萃兮苹中，罾何为兮木上。
沅有芷兮澧有兰，思公子兮未敢言。
荒忽兮远望，观流水兮潺湲。
麋何食兮庭中？蛟何为兮水裔？
朝驰余马兮江皋，夕济兮西澨。
闻佳人兮召予，将腾驾兮偕逝。
筑室兮水中，葺之兮荷盖；
荪壁兮紫坛，播芳椒兮成堂；
桂栋兮兰橑，辛夷楣兮药房；
罔薜荔兮为帷，擗蕙櫋兮既张；
白玉兮为镇，疏石兰兮为芳；
芷葺兮荷屋，缭之兮杜衡。
合百草兮实庭，建芳馨兮庑门。
九嶷缤兮并迎，灵之来兮如云。
捐余袂兮江中，遗余褋兮澧浦。
搴汀洲兮杜若，将以遗兮远者；
时不可兮骤得，聊逍遥兮容与！[m
%
[0;32m 《鱼我所欲也》[m
[0;31m朝代：先秦[m
[0;33m作者：孟子及其弟子[m
[0;37m　　鱼，我所欲也；熊掌，亦我所欲也，二者不可得兼，舍鱼而取熊掌者也。生，亦我所欲也；义，亦我所欲也。二者不可得兼，舍生而取义者也。生亦我所欲，所欲有甚于生者，故不为苟得也。死亦我所恶，所恶有甚于死者，故患有所不辟也。如使人之所欲莫甚于生，则凡可以得生者何不用也。使人之所恶莫甚于死者，则凡可以辟患者何不为也！由是则生而有不用也；由是则可以辟患而有不为也。是故所欲有甚于生者，所恶有甚于死者。非独贤者有是心也，人皆有之，贤者能勿丧耳。
　　一箪食，一豆羹，得之则生，弗得则死。呼尔而与之，行道之人弗受；蹴尔而与之，乞人不屑也。
　　万钟则不辩礼义而受之，万钟于我何加焉！为宫室之美，妻妾之奉，所识穷乏者得我与？乡为身死而不受，今为宫室之美为之；乡为身死而不受，今为妻妾之奉为之；乡为身死而不受，今为所识穷乏者得我而为之：是亦不可以已乎？此之谓失其本心。
　　(欤 通 与；乡 通 向；辟 通 避)[m
%
[0;32m 《下武》[m
[0;31m朝代：先秦[m
[0;33m作者：佚名[m
[0;37m下武维周，世有哲王。三后在天，王配于京。
王配于京，世德作求。永言配命，成王之孚。
成王之孚，下土之式。永言孝思，孝思维则。
媚兹一人，应侯顺德。永言孝思，昭哉嗣服。
昭兹来许，绳其祖武。于万斯年，受天之祜。
受天之祜，四方来贺。于万斯年，不遐有佐。[m
%
[0;32m 《周郑交质》[m
[0;31m朝代：先秦[m
[0;33m作者：左丘明[m
[0;37m　　郑武公、庄公为平王卿士。王贰于虢，郑伯怨王。王曰：“无之。”故周郑交质。王子狐为质于郑，郑公子忽为质于周。
　　王崩，周人将畀虢公政。四月，郑祭足帅师取温之麦。秋，又取成周之禾。周郑交恶。
　　君子曰：“信不由中，质无益也。明恕而行，要之以礼，虽无有质，谁能间之？苟有明信，涧溪沼沚之毛，苹蘩蕴藻之菜，筐筥錡釜之器，潢污行潦之水，可荐於鬼神，可羞於王公，而况君子结二国之信，行之以礼，又焉用质？《风》有《采蘩》、《采苹》，《雅》有《行苇》、《泂酌》，昭忠信也。”[m
%
[0;32m 《蝃蝀》[m
[0;31m朝代：先秦[m
[0;33m作者：佚名[m
[0;37m蝃蝀在东，莫之敢指。女子有行，远父母兄弟。
朝隮于西，崇朝其雨。女子有行，远兄弟父母。
乃如之人也，怀婚姻也。大无信也，不知命也！[m
%
[0;32m 《沔水》[m
[0;31m朝代：先秦[m
[0;33m作者：佚名[m
[0;37m沔彼流水，朝宗于海。鴥彼飞隼，载飞载止。嗟我兄弟，邦人诸友。莫肯念乱，谁无父母？
沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。
鴥彼飞隼，率彼中陵。民之讹言，宁莫之惩？我友敬矣，谗言其兴。[m
%
[0;32m 《左传引谚》[m
[0;31m朝代：先秦[m
[0;33m作者：佚名[m
[0;37m心苟无瑕。
何恤乎无家。
辅车相倚。
唇亡齿寒。
高下在心。
川泽纳污。
山薮藏疾。
瑾瑜匿瑕。
国君含垢。
民之多幸。
国之不幸。
非宅是卜。
惟怜是卜。
狼子野心。
老将知而耄及之。
臣一主二。
无过乱门。
室于怒市于色。
唯食忘忧。
民保于信。[m
%
[0;32m 《丘陵歌》[m
[0;31m朝代：先秦[m
[0;33m作者：佚名[m
[0;37m登彼丘陵。
峛崺其阪。
仁道在迩。
求之若远。
遂迷不复。
自婴屯蹇。
喟然回虑。
题彼泰山。
郁确其高。
梁甫回连。
枳棘充路。
陟之无缘。
将伐无柯。
患兹蔓延。
惟以永叹。
涕霣潺湲。[m
%
[0;32m 《候人》[m
[0;31m朝代：先秦[m
[0;33m作者：佚名[m
[0;37m彼候人兮，何戈与祋。彼其之子，三百赤芾。
维鹈在梁，不濡其翼。彼其之子，不称其服。
维鹈在梁，不濡其咮。彼其之子，不遂其媾。
荟兮蔚兮，南山朝隮。婉兮娈兮，季女斯饥。[m
%
[0;32m 《秦世谣》[m
[0;31m朝代：先秦[m
[0;33m作者：佚名[m
[0;37m秦始皇。
何彊梁。
开吾户。
据吾床。
饮吾酒。
唾吾浆。
飧吾饭。
以为粮。
张吾弓。
射东墙。
前至沙丘当灭亡。[m
%
[0;32m 《硕鼠》[m
[0;31m朝代：先秦[m
[0;33m作者：佚名[m
[0;37m硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。
硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。
硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？(女 通 汝)[m
%
[0;32m 《成相杂辞》[m
[0;31m朝代：先秦[m
[0;33m作者：佚名[m
[0;37m请成相。
世之殃。
愚暗愚暗堕贤良。
人主无贤。
如瞽无相何伥伥。
请布基。
慎圣人。
愚而自专事不治。
主忌苟胜。
群臣莫谏必逢灾。
论臣过。
反其施。
尊主安国尚贤义。
拒谏饰非。
愚而上同国必祸。
曷谓罢。
国多私。
比周还主党与施。
远贤。
近谗。
忠臣蔽塞主势移。
曷谓贤。
明君臣。
上能尊主爱下民。
主诚听之。
天下为一四海宾。
主之孽。
谗人达。
贤能遁逃国乃蹷。
愚以重愚。
暗以重暗成为桀。
世之灾。
妬贤能。
飞廉知政任恶来。
卑其志意。
大其园囿高其台。
武王怒。
师牧野。
纣卒易乡启乃下。
武王善之。
封之于宋立其祖。
世之衰。
谗人归。
比干见刳箕子累。
武王诛之。
吕尚招麾殷民怀。
世之祸。
恶贤士。
子胥见杀百里徒。
穆公得之。
强配五伯六卿施。
世之愚。
恶大儒。
逆斥不通孔子拘。
展禽三绌。
春申道缀基毕输。
请牧基。
贤者思。
尧在万世如见之。
谗人罔极。
险陂倾侧此之疑。
基必施。
辩贤罢。
文武之道同伏戏。
由之者治。
不由者乱何疑为。
凡成相。
辩法方。
至治之极复后王。
慎墨季惠。
百家之说诚不祥。
治复一。
脩之吉。
君子执之心如结。
众人贰之。
谗夫弃之形是诘。
水至平。
端不倾。
心术如此象圣人。
□而有势。
直而用抴必参天。
世无王。
穷贤良。
暴人刍豢仁人糟糠。
礼乐灭息。
圣人隐伏墨术行。
治之经。
礼与刑。
君子以脩百姓宁。
明德慎罚。
国家既治四海平。
治之志。
后势富。
君子诚之好以待。
处之敦固。
有深藏之能远思。
思乃精。
志之荣。
好而一之神以诚。
精神相反。
一而不贰为圣人。
治之道。
美不老。
君子由佼以好。
下以教诲子弟。
上以事祖考。
成相竭。
辞不蹷。
君子道之顺以达。
宗其贤良辩其殃孽□□□。
请成相。
道圣王。
尧舜尚贤身辞让。
许由善卷。
重义轻利行显明。
尧让贤。
以为民。
氾利兼爱德施均。
辩治上下。
贵贱有等明君臣。
尧授能。
舜遇时。
尚贤推德天下治。
虽有贤圣。
适不遇世孰知之。
尧不德。
舜不辞。
妻以二女任以事。
大人哉舜。
南面而立万物备。
舜授禹以天下。
尚德推贤不失序。
外不避仇。
内不阿亲贤者予。
禹劳心力。
尧有德。
干戈不用三苗服。
举舜甽畝。
任之天下身休息。
得后稷。
五谷殖。
夔为乐正鸟兽服。
契为司徒。
民知孝尊弟有德。
禹有功。
抑下鸿。
辟除民害逐共工。
北决九河。
通十二渚疏三江。
禹傅土。
平天下。
躬亲为民行劳苦。
得益皋陶。
横革直成为辅。
契玄王。
生昭明。
居于砥石迁于商。
十有四世乃有天乙是成汤。
天乙汤。
论举当。
身让卞随举牟光。
□□□□道古贤圣基必张。
□□愿陈辞。
世乱恶善不此治。
隐讳疾贤。
良由姦诈鲜无灾。
患难哉阪为先圣知不用愚者谋。
前车已覆。
后未知更何觉时。
不觉悟。
不知苦。
迷惑失指易上下。
忠不上达。
蒙掩耳目塞门户。
门户塞。
大迷惑。
悖乱昏莫不终极。
是非反易。
比周期上恶正直。
正直恶。
心无度。
邪枉辟回失道途。
已无邮人我独自美岂无故。
不知戒。
后必有恨后遂过不肯悔。
谗夫多进。
反复言语生诈态。
人之态。
不如备。
争宠疾贤利恶忌。
妬功毁贤。
下敛党与上蔽匿。
上壅蔽。
失辅势。
任用谗夫不能制。
郭公长父之难。
厉王流于彘。
周幽厉。
所以败。
不听规谏忠是害。
嗟我何人。
独不遇时当乱世。
欲对衷言不从。
恐为子胥身离凶。
进谏不听。
刭而独鹿弃之江。
观往事。
以自戒。
治乱是非亦可识。
□□□□托于成相以喻意。
请成相。
言治方。
君论有五约以明。
君谨守之。
下皆平正国乃昌。
臣下职。
莫游食。
务本节用財无极。
事业听上。
莫得相使一民力。
守其职。
足衣食。
厚薄有等明爵服。
利往卬上。
莫得擅与孰私得。
君法明。
论有常。
表仪既设民知方。
进退有律。
莫得贵贱孰私王。
君法仪。
禁不为。
莫不说教名不移。
脩之者荣。
离之者辱孰它师。
刑称陈。
守其银。
下不得用轻私门。
罪祸有律。
莫得轻重威不分。
请牧祺。
用有基。
主好论议必善谋。
五听循领。
莫不理续主执持。
听之经。
明其请。
参伍明谨施赏刑。
显者必得隐者复显民反诚。
言有节。
稽其实。
信诞以分赏罚必。
下不欺上。
皆以情言明若日。
上通利。
隐远至。
观法不法见不视。
耳目既显。
吏敬法令莫敢恣。
君教出。
行有律。
吏谨将之无敌铍滑。
下不私请。
各以所宜舍巧拙。
臣谨脩。
君制变。
公察善思论不乱。
以治天下。
后世法之成律贯。[m
%
[0;32m 《黍离》[m
[0;31m朝代：先秦[m
[0;33m作者：佚名[m
[0;37m彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？
彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？
彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？[m
%
[0;32m 《瞻卬》[m
[0;31m朝代：先秦[m
[0;33m作者：佚名[m
[0;37m瞻卬昊天，则不我惠。孔填不宁，降此大厉。邦靡有定，士民其瘵。蟊贼蟊疾，靡有夷届。罪罟不收，靡有夷瘳。
人有土田，女反有之。人有民人，女覆夺之。此宜无罪，女反收之。彼宜有罪，女覆说之。
哲夫成城，哲妇倾城。懿厥哲妇，为枭为鸱。妇有长舌，维厉之阶。乱匪降自天，生自妇人。匪教匪诲，时维妇寺。
鞫人忮忒。谮始竞背。岂曰不极？伊胡为慝？如贾三倍，君子是识。妇无公事，休其蚕织。
天何以剌？何神不富？舍尔介狄，维予胥忌。不吊不祥，威仪不类。人之云亡，邦国殄瘁。
天之降罔，维其优矣。人之云亡，心之忧矣。天之降罔，维其几矣。人之云亡，心之悲矣。
觱沸槛泉，维其深矣。心之忧矣，宁自今矣？不自我先，不自我后。藐藐昊天，无不克巩。无忝皇祖，式救尔后。[m
%
[0;32m 《清庙》[m
[0;31m朝代：先秦[m
[0;33m作者：佚名[m
[0;37m于穆清庙，肃雍显相。济济多士，秉文之德。对越在天，骏奔走在庙。不显不承，无射于人斯。[m
%
[0;32m 《信南山》[m
[0;31m朝代：先秦[m
[0;33m作者：佚名[m
[0;37m信彼南山，维禹甸之。畇畇原隰，曾孙田之。我疆我理，南东其亩。
上天同云。雨雪雰雰，益之以霡霂。既优既渥，既沾既足。生我百谷。
疆埸翼翼，黍稷彧彧。曾孙之穑，以为酒食。畀我尸宾，寿考万年。
中田有庐，疆埸有瓜。是剥是菹，献之皇祖。曾孙寿考，受天之祜。
祭以清酒，从以骍牡，享于祖考。执其鸾刀，以启其毛，取其血膋。
是烝是享，苾苾芬芬。祀事孔明，先祖是皇。报以介福。万寿无疆。[m
%
[0;32m 《小宛》[m
[0;31m朝代：先秦[m
[0;33m作者：佚名[m
[0;37m宛彼鸣鸠，翰飞戾天。我心忧伤，念昔先人。明发不寐，有怀二人。
人之齐圣，饮酒温克。彼昏不知，壹醉日富。各敬尔仪，天命不又。
中原有菽，庶民采之。螟蛉有子，蜾蠃负之。教诲尔子，式穀似之。
题彼脊令，载飞载鸣。我日斯迈，而月斯征。夙兴夜寐，毋忝尔所生。
交交桑扈，率场啄粟。哀我填寡，宜岸宜狱。握粟出卜，自何能穀？
温温恭人，如集于木。惴惴小心，如临于谷。战战兢兢，如履薄冰。[m
%
[0;32m 《常棣》[m
[0;31m朝代：先秦[m
[0;33m作者：佚名[m
[0;37m常棣之华，鄂不韡韡。凡今之人，莫如兄弟。
死丧之威，兄弟孔怀。原隰裒矣，兄弟求矣。
脊令在原，兄弟急难。每有良朋，况也永叹。
兄弟阋于墙，外御其务。每有良朋，烝也无戎。
丧乱既平，既安且宁。虽有兄弟，不如友生？
傧尔笾豆，饮酒之饫。兄弟既具，和乐且孺。
妻子好合，如鼓瑟琴。兄弟既翕，和乐且湛。
宜尔室家，乐尔妻帑。是究是图，亶其然乎？[m
%
[0;32m 《般》[m
[0;31m朝代：先秦[m
[0;33m作者：佚名[m
[0;37m于皇时周！陟其高山，嶞山乔岳，允犹翕河。敷天之下，裒时之对。时周之命。[m
%
[0;32m 《文王有声》[m
[0;31m朝代：先秦[m
[0;33m作者：佚名[m
[0;37m文王有声，遹骏有声。遹求厥宁，遹观厥成。文王烝哉！
文王受命，有此武功。既伐于崇，作邑于丰。文王烝哉！
筑城伊淢，作丰伊匹。匪棘其欲，遹追来孝。王后烝哉！
王公伊濯，维丰之垣。四方攸同，王后维翰。王后烝哉！
丰水东注，维禹之绩。四方攸同，皇王维辟。皇王烝哉！
镐京辟雍，自西自东，自南自北，无思不服。皇王烝哉！
考卜维王，宅是镐京。维龟正之，武王成之。武王烝哉！
丰水有芑，武王岂不仕？诒厥孙谋，以燕翼子。武王烝哉！[m
%
[0;32m 《执竞》[m
[0;31m朝代：先秦[m
[0;33m作者：佚名[m
[0;37m执竞武王，无竞维烈。不显成康，上帝是皇。自彼成康，奄有四方，斤斤其明。
钟鼓喤喤，磬莞将将，降福穰穰。降福简简，威仪反反。既醉既饱，福禄来反。[m
%
[0;32m 《小旻》[m
[0;31m朝代：先秦[m
[0;33m作者：佚名[m
[0;37m旻天疾威，敷于下土。谋犹回遹，何日斯沮？谋臧不从，不臧覆用。我视谋犹，亦孔之邛。
潝潝訿訿，亦孔之哀。谋之其臧，则具是违。谋之不臧，则具是依。我视谋犹，伊于胡厎。
我龟既厌，不我告犹。谋夫孔多，是用不集。发言盈庭，谁敢执其咎？如匪行迈谋，是用不得于道。
哀哉为犹，匪先民是程，匪大犹是经。维迩言是听，维迩言是争。如彼筑室于道谋，是用不溃于成。
国虽靡止，或圣或否。民虽靡膴，或哲或谋，或肃或艾。如彼泉流，无沦胥以败。
不敢暴虎，不敢冯河。人知其一，莫知其他。战战兢兢，如临深渊，如履薄冰。[m
%
[0;32m 《长发》[m
[0;31m朝代：先秦[m
[0;33m作者：佚名[m
[0;37m浚哲维商，长发其祥。洪水芒芒，禹敷下土方。外大国是疆，幅陨既长。有娀方将，帝立子生商。
玄王桓拨，受小国是达，受大国是达。率履不越，遂视既发。相士烈烈。海外有截。
帝命不违，至于汤齐。汤降不迟，圣敬日跻。昭假迟迟，上帝是祗，帝命式于九围。
受小球大球，为下国缀旒，何天之休。不竞不絿，不刚不柔。敷政优优。百禄是遒。
受小共大共，为下国骏厖。何天之龙，敷奏其勇。不震不动，不戁不竦，百禄是总。
武王载旆，有虔秉钺。如火烈烈，则莫我敢曷。苞有三蘖，莫遂莫达。九有有截，韦顾既伐，昆吾夏桀。
昔在中叶，有震且业。允也天子，降予卿士。实维阿衡，实左右商王。[m
%
[0;32m 《子革对灵王》[m
[0;31m朝代：先秦[m
[0;33m作者：左丘明[m
[0;37m　　楚子狩于州来，次于颍尾，使荡侯、潘子、司马督、嚣尹午、陵尹喜帅师围徐以惧吴。楚子次于乾溪，以为之援。 
　　雨雪，王皮冠，秦复陶，翠被，豹舄，执鞭以出，仆析父从。右尹子革夕，王见之。去冠被，舍鞭，与之语曰：“昔我先王熊绎与吕伋、王孙牟、燮父、禽父，并事康王，四国皆有分，我独无有。今吾使人于周，求鼎以为分，王其与我乎？” 
　　对曰：“与君王哉！昔我先王熊绎，辟在荆山，筚路蓝缕，以处草莽，跋涉山林，以事天子，唯是桃弧、棘矢，以共御王事。齐，王舅也；晋及鲁、卫，王母弟也。楚是以无分，而彼皆有。今周与四国服事君王，将唯命是从，岂其爱鼎？”王曰：“昔我皇祖伯父昆吾，旧许是宅。今郑人贪赖其田，而不我与。我若求之，其与我乎？” 
　　对曰：“与君王哉！周不爱鼎，郑敢爱田？”王曰：“昔诸侯远我而畏晋，今我大城陈、蔡、不羹，赋皆千乘，子与有劳焉。诸侯其畏我乎？”对曰：“畏君王哉！是四国者，专足畏也，又加之以楚，敢不畏君王哉？” 
　　工尹路请曰：“君王命剥圭以为鏚柲，敢请命。”王入视之。析父谓子革：“吾子，楚国之望也！今与王言如响，国其若之何？”子革曰：“摩厉以须，王出，吾刃将斩矣。” 
　　王出，复语。左史倚相趋过。王曰：“是良史也，子善视之。是能读《三坟》、《五典》、《八索》、《九丘》。”对曰：“臣尝问焉，昔穆王欲肆其心，周行天下，将皆必有车辙马迹焉。祭公谋父作《祈招》之诗，以止王心，王是以获没于祗宫。臣问其诗而不知也；若问远焉，其焉能知之？” 
　　王曰：“子能乎？”对曰：“能。其《诗》曰：‘祈招之愔愔，式昭德音。思我王度，式如玉，式如金。形民之力，而无醉饱之心。’” 
　　王揖而入，馈不食，寝不寐，数日。不能自克，以及于难。 
　　仲尼曰：“古也有志：‘克己复礼，仁也。’信善哉！楚灵王若能如是，岂其辱于乾溪？”[m
%
[0;32m 《荡》[m
[0;31m朝代：先秦[m
[0;33m作者：佚名[m
[0;37m荡荡上帝，下民之辟。疾威上帝，其命多辟。天生烝民，其命匪谌。靡不有初，鲜克有终。
文王曰咨，咨汝殷商。曾是彊御？曾是掊克？曾是在位？曾是在服？天降滔德，女兴是力。
文王曰咨，咨女殷商。而秉义类，彊御多怼。流言以对。寇攘式内。侯作侯祝，靡届靡究。
文王曰咨，咨女殷商。女炰烋于中国。敛怨以为德。不明尔德，时无背无侧。尔德不明，以无陪无卿。
文王曰咨，咨女殷商。天不湎尔以酒，不义从式。既衍尔止。靡明靡晦。式号式呼。俾昼作夜。
文王曰咨，咨女殷商。如蜩如螗，如沸如羹。小大近丧，人尚乎由行。内奰于中国，覃及鬼方。
文王曰咨，咨女殷商。匪上帝不时，殷不用旧。虽无老成人，尚有典刑。曾是莫听，大命以倾。
文王曰咨，咨女殷商。人亦有言：颠沛之揭，枝叶未有害，本实先拨。殷鉴不远，在夏后之世。[m
%
[0;32m 《琴歌》[m
[0;31m朝代：先秦[m
[0;33m作者：佚名[m
[0;37m百里奚。
五羊皮。
忆别时。
烹伏雌。
炊扊扅。
今日富贵忘我为。[m
%
[0;32m 《家语引逸诗》[m
[0;31m朝代：先秦[m
[0;33m作者：佚名[m
[0;37m皇皇上天。
其命不忒。
天之以善。
心报其德。[m
%
[0;32m 《南风歌》[m
[0;31m朝代：先秦[m
[0;33m作者：佚名[m
[0;37m南风之薰兮，可以解吾民之愠兮。
南风之时兮，可以阜吾民之财兮。[m
%
[0;32m 《伐檀》[m
[0;31m朝代：先秦[m
[0;33m作者：佚名[m
[0;37m坎坎伐檀兮，置之河之干兮。河水清且涟猗。不稼不穑，胡取禾三百廛兮？不狩不猎，胡瞻尔庭有县貆兮？彼君子兮，不素餐兮！
坎坎伐辐兮，置之河之侧兮。河水清且直猗。不稼不穑，胡取禾三百亿兮？不狩不猎，胡瞻尔庭有县特兮？彼君子兮，不素食兮！
坎坎伐轮兮，置之河之漘兮。河水清且沦猗。不稼不穑，胡取禾三百囷兮？不狩不猎，胡瞻尔庭有县鹑兮？彼君子兮，不素飧兮！[m
%
[0;32m 《童谣》[m
[0;31m朝代：先秦[m
[0;33m作者：佚名[m
[0;37m阿房阿房亡始皇。[m
%
[0;32m 《日月》[m
[0;31m朝代：先秦[m
[0;33m作者：佚名[m
[0;37m日居月诸，照临下土。乃如之人兮，逝不古处？胡能有定？宁不我顾。
日居月诸，下土是冒。乃如之人兮，逝不相好。胡能有定？宁不我报。
日居月诸，出自东方。乃如之人兮，德音无良。胡能有定？俾也可忘。
日居月诸，东方自出。父兮母兮，畜我不卒。胡能有定？报我不述。[m
%
[0;32m 《蜉蝣》[m
[0;31m朝代：先秦[m
[0;33m作者：佚名[m
[0;37m蜉蝣之羽，衣裳楚楚。心之忧矣，於我归处。
蜉蝣之翼，采采衣服。心之忧矣，於我归息。
蜉蝣掘阅，麻衣如雪。心之忧矣，於我归说。[m
%
[0;32m 《东门之枌》[m
[0;31m朝代：先秦[m
[0;33m作者：佚名[m
[0;37m东门之枌，宛丘之栩。子仲之子，婆娑其下。
穀旦于差，南方之原。不绩其麻，市也婆娑。
穀旦于逝，越以鬷迈。视尔如荍，贻我握椒。[m
%
[0;32m 《石鼓诗》[m
[0;31m朝代：先秦[m
[0;33m作者：佚名[m
[0;37m徒我啴啴然。
而师旅填然。
会同又绎。
以左戎障。
弓矢孔庶。
滔滔是炽。
射夫写矢。
具夺举(上此下手)。
其徒肝来。
或群或友。
悉率左右。
燕乐天子。
来嗣王始。
振振复古。
我来攸止。[m
%
[0;32m 《狐援辞》[m
[0;31m朝代：先秦[m
[0;33m作者：佚名[m
[0;37m先出也衣絺紵。
后出也满囹圄。
吾今见民之洋洋然。
东走而不知所处。
有人自南方来。
鮒入而(左鱼右见)居。
使人之朝草国为墟。
殷有比干。
吴有子胥。
齐有狐援。
己不用若言。
又斮之东闾。
每斮者经吾参夫二子者乎。[m
%
[0;32m 《崧高》[m
[0;31m朝代：先秦[m
[0;33m作者：佚名[m
[0;37m崧高维岳，骏极于天。维岳降神，生甫及申。维申及甫，维周之翰。四国于蕃。四方于宣。
亹亹申伯，王缵之事。于邑于谢，南国是式。王命召伯，定申伯之宅。登是南邦，世执其功。
王命申伯，式是南邦。因是谢人，以作尔庸。王命召伯，彻申伯土田。王命傅御，迁其私人。
申伯之功，召伯是营。有俶其城，寝庙既成。既成藐藐，王锡申伯。四牡蹻蹻，钩膺濯濯。
王遣申伯，路车乘马。我图尔居，莫如南土。锡尔介圭，以作尔宝。往近王舅，南土是保。
申伯信迈，王饯于郿。申伯还南，谢于诚归。王命召伯，彻申伯土疆。以峙其粻，式遄其行。
申伯番番，既入于谢。徒御啴啴。周邦咸喜，戎有良翰。不显申伯，王之元舅，文武是宪。
申伯之德，柔惠且直。揉此万邦，闻于四国。吉甫作诵，其诗孔硕。其风肆好，以赠申伯。[m
%
[0;32m 《韩非子引古语》[m
[0;31m朝代：先秦[m
[0;33m作者：佚名[m
[0;37m奔车之上无仲尼。
覆舟之下无伯夷。[m
%
[0;32m 《鄘风·柏舟》[m
[0;31m朝代：先秦[m
[0;33m作者：佚名[m
[0;37m泛彼柏舟，在彼中河。髧彼两髦，实维我仪。
之死矢靡它。母也天只！不谅人只！
泛彼柏舟，在彼河侧。髧彼两髦，实维我特。
之死矢靡慝。母也天只！不谅人只！[m
%
[0;32m 《卿云歌》[m
[0;31m朝代：先秦[m
[0;33m作者：佚名[m
[0;37m卿云烂兮，糺缦缦兮。
日月光华，旦复旦兮。
明明上天，烂然星陈。
日月光华，弘于一人。
日月有常，星辰有行。
四时从经，万姓允诚。
于予论乐，配天之灵。
迁于圣贤，莫不咸听。
鼚乎鼓之，轩乎舞之。
菁华已竭，褰裳去之。[m
%
[0;32m 《酌》[m
[0;31m朝代：先秦[m
[0;33m作者：佚名[m
[0;37m于铄王师，遵养时晦。
时纯熙矣，是用大介。
我龙受之，蹻蹻王之造。
载用有嗣，实维尔公允师。[m
%
[0;32m 《鸡鸣》[m
[0;31m朝代：先秦[m
[0;33m作者：佚名[m
[0;37m鸡既鸣矣，朝既盈矣。匪鸡则鸣，苍蝇之声。
东方明矣，朝既昌矣。匪东方则明，月出之光。
虫飞薨薨，甘与子同梦。会且归矣，无庶予子憎。[m
%
[0;32m 《河广》[m
[0;31m朝代：先秦[m
[0;33m作者：佚名[m
[0;37m谁谓河广？一苇杭之。谁谓宋远？跂予望之。
谁谓河广？曾不容刀。谁谓宋远？曾不崇朝。[m
%
[0;32m 《我行其野》[m
[0;31m朝代：先秦[m
[0;33m作者：佚名[m
[0;37m我行其野，蔽芾其樗。婚姻之故，言就尔居。尔不我畜，复我邦家。
我行其野，言采其蓫。婚姻之故，言就尔宿。尔不我畜，言归斯复。
我行其野，言采其葍。不思旧姻，求尔新特。成不以富，亦祗以异。[m
%
[0;32m 《涂山女歌》[m
[0;31m朝代：先秦[m
[0;33m作者：佚名[m
[0;37m候人猗兮。[m
%
[0;32m 《河激歌》[m
[0;31m朝代：先秦[m
[0;33m作者：佚名[m
[0;37m升彼河兮而观清。
水扬波兮冒冥冥。
祷求福兮醉不醒。
诛将加兮妾心惊。
罚既释兮渎乃清。
妾持擑兮操其维。
蛟龙助兮主将归。
呼来櫂兮行勿疑。[m
%
[0;32m 《墙有茨》[m
[0;31m朝代：先秦[m
[0;33m作者：佚名[m
[0;37m墙有茨，不可扫也。中冓之言，不可道也。所可道也，言之丑也。
墙有茨，不可襄也。中冓之言，不可详也。所可详也，言之长也。
墙有茨，不可束也。中冓之言，不可读也。所可读也，言之辱也。[m
%
[0;32m 《季氏将伐颛臾》[m
[0;31m朝代：先秦[m
[0;33m作者：孔子及弟子[m
[0;37m　　季氏将伐颛臾。冉有、季路见于孔子曰：“季氏将有事于颛臾。”
　　孔子曰：“求！无乃尔是过与？夫颛臾，昔者先王以为东蒙主，且在邦域之中矣，是社稷之臣也。何以伐为？”
　　冉有曰：“夫子欲之，吾二臣者皆不欲也。”
　　孔子曰：“求！周任有言曰：“陈力就列，不能者止。’危而不持，颠而不扶，则将焉用彼相矣？且尔言过矣。虎兕出于柙，龟玉毁于椟中，是谁之过与？”
　　冉有曰：“今夫颛臾，固而近于费。今不取，后世必为子孙忧。”
　　孔子曰：“求！君子疾夫舍曰欲之而必为之辞。丘也闻有国有家者，不患寡而患不均，不患贫而患不安。盖均无贫，和无寡，安无倾。夫如是，故远人不服，则修文德以来之。既来之，则安之。今由与求也，相夫子，远人不服、而不能来也；邦分崩离析、而不能守也：而谋动干戈于邦内。吾恐季孙之忧，不在颛臾，而在萧墙之内也。”[m
%
[0;32m 《葛生》[m
[0;31m朝代：先秦[m
[0;33m作者：佚名[m
[0;37m葛生蒙楚，蔹蔓于野。予美亡此，谁与？独处？
葛生蒙棘，蔹蔓于域。予美亡此，谁与？独息？
角枕粲兮，锦衾烂兮。予美亡此，谁与？独旦？
夏之日，冬之夜。百岁之后，归于其居。
冬之夜，夏之日。百岁之后，归于其室。[m
%
[0;32m 《子产诵》[m
[0;31m朝代：先秦[m
[0;33m作者：佚名[m
[0;37m取我衣冠而褚之。
取我田畴而伍之。
孰杀子产。
我其与之。
我有子弟。
子产诲之。
我有田畴。
子产殖之。
子产而死。
谁其嗣之。[m
%
[0;32m 《为士卒倡》[m
[0;31m朝代：先秦[m
[0;33m作者：佚名[m
[0;37m无可往矣。
宗庙亡矣。
魂魄丧矣。
归保党矣。[m
%
[0;32m 《涂山歌》[m
[0;31m朝代：先秦[m
[0;33m作者：佚名[m
[0;37m绥绥白狐。
九尾庞庞。
成于家室。
我都攸昌。[m
%
[0;32m 《楚狂接舆歌》[m
[0;31m朝代：先秦[m
[0;33m作者：佚名[m
[0;37m凤兮凤兮何德之衰。
往者不可谏。
来者犹可追。
已而已而。
今之从政者殆而。[m
%
[0;32m 《风雨》[m
[0;31m朝代：先秦[m
[0;33m作者：佚名[m
[0;37m风雨凄凄，鸡鸣喈喈。既见君子，云胡不夷。
风雨潇潇，鸡鸣胶胶。既见君子，云胡不瘳。
风雨如晦，鸡鸣不已。既见君子，云胡不喜。[m
%
[0;32m 《杜蒉扬觯》[m
[0;31m朝代：先秦[m
[0;33m作者：佚名[m
[0;37m　　知悼子卒，未葬，平公饮酒，师旷、李调侍，鼓钟。杜蒉自外来，闻钟声，曰：“安在？”曰：“在寝。”杜蒉入寝，历阶而升，酌曰：“旷饮斯！”又酌曰：“调饮斯！”又酌，堂上北面坐饮之。降趋而出。 
　　平公呼而进之，曰：“蒉！曩者尔心或开予，是以不与尔言。尔饮旷，何也？”曰：“子卯不乐。知悼子在堂，斯其为子卯也大矣！旷也，太师也。不以诏，是以饮之也。”“尔饮调，何也？”曰：“调也，君之亵臣也。为一饮一食忘君之疾，是以饮之也。”“尔饮，何也？”曰：“蒉也，宰夫也，非刀匕是共，又敢与知防，是以饮之也。”平公曰：“寡人亦有过焉，酌而饮寡人。”杜蒉洗而扬觯。公谓侍者曰：“如我死，则必毋废斯爵也！” 
　　至于今，既毕献，斯扬觯，谓之“杜举”。[m
%
[0;32m 《采薇》[m
[0;31m朝代：先秦[m
[0;33m作者：佚名[m
[0;37m采薇采薇，薇亦作止。曰归曰归，岁亦莫止。 靡室靡家，猃狁之故。不遑启居，猃狁之故。
采薇采薇，薇亦柔止。曰归曰归，心亦忧止。 忧心烈烈，载饥载渴。我戍未定，靡使归聘。
采薇采薇，薇亦刚止。曰归曰归，岁亦阳止。 王事靡盬，不遑启处。忧心孔疚，我行不来！
彼尔维何？维常之华。彼路斯何？君子之车。 戎车既驾，四牡业业。岂敢定居？一月三捷。
驾彼四牡，四牡骙骙。君子所依，小人所腓。 四牡翼翼，象弭鱼服。岂不日戒？猃狁孔棘！
昔我往矣，杨柳依依。今我来思，雨雪霏霏。 行道迟迟，载渴载饥。我心伤悲，莫知我哀！[m
%
[0;32m 《氓》[m
[0;31m朝代：先秦[m
[0;33m作者：佚名[m
[0;37m氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。
乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。(尔 一作：尓)
桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。
桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。
三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。
及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！[m
%
[0;32m 《穆天子谣》[m
[0;31m朝代：先秦[m
[0;33m作者：佚名[m
[0;37m予归东土。
和治诸夏。
万民平均。
吾顾见女。
比及三年。
将复而野。[m
%
[0;32m 《渭阳》[m
[0;31m朝代：先秦[m
[0;33m作者：佚名[m
[0;37m我送舅氏，曰至渭阳。何以赠之？路车乘黄。
我送舅氏，悠悠我思。何以赠之？琼瑰玉佩。[m
%
[0;32m 《六亲五法》[m
[0;31m朝代：先秦[m
[0;33m作者：刘向 编[m
[0;37m　　以家为乡，乡不可为也；以乡为国，国不可为也；以国为天下，天下不可为也。以家为家，以乡为乡，以国为国，以天下为天下。毋曰不同生，远者不听；毋曰不同乡，远者不行；毋曰不同国，远者不从。如地如天，何私何亲？如月如日，唯君之节！
　　御民之辔，在上之所贵；道民之门，在上之所先；召民之路，在上之所好恶。故君求之，则臣得之；君嗜之，则臣食之；君好之，则臣服之；君恶之，则臣匿之。毋蔽汝恶，毋异汝度，贤者将不汝助。言室满室，言堂满堂，是谓圣王。城郭沟渠，不足以固守；兵甲强力，不足以应敌；博地多财，不足以有众。惟有道者，能备患於未形也，故祸不萌。
　　天下不患无臣，患无君以使之；天下不患无财，患无人以分之。故知时者，可立以为长；无私者，可置以为政；审於时而察於用，而能备官者，可奉以为君也。缓者，後於事；吝於财者，失所亲；信小人者，失士。[m
%
[0;32m 《金楼子引古语》[m
[0;31m朝代：先秦[m
[0;33m作者：佚名[m
[0;37m宁得一把五加。
不用金玉满车。
宁得一斤地榆。
不用明月宝珠。[m
%
[0;32m 《将仲子》[m
[0;31m朝代：先秦[m
[0;33m作者：佚名[m
[0;37m将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。
将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。
将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。[m
%
[0;32m 《甘泉歌》[m
[0;31m朝代：先秦[m
[0;33m作者：佚名[m
[0;37m运石甘泉口。
渭水不敢流。
千人唱。
万人讴。
金陵余石大如塸。[m
%
[0;32m 《行苇》[m
[0;31m朝代：先秦[m
[0;33m作者：佚名[m
[0;37m敦彼行苇，牛羊勿践履。方苞方体，维叶泥泥。
戚戚兄弟，莫远具尔。或肆之筵，或授之几。
肆筵设席，授几有缉御。或献或酢，洗爵奠斝。
醓醢以荐，或燔或炙。嘉肴脾臄，或歌或咢。
敦弓既坚，四鍭既钧，舍矢既均，序宾以贤。
敦弓既句，既挟四鍭。四鍭如树，序宾以不侮。
曾孙维主，酒醴维醹，酌以大斗，以祈黄耇。
黄耇台背，以引以翼。寿考维祺，以介景福。[m
%
[0;32m 《岁莫歌》[m
[0;31m朝代：先秦[m
[0;33m作者：佚名[m
[0;37m岁已莫矣。
而禾不穫。
忽忽兮若之何。
岁已寒矣。
而役不罢。
惙惙兮如之何。[m
%
[0;32m 《羔裘》[m
[0;31m朝代：先秦[m
[0;33m作者：佚名[m
[0;37m羔裘如濡，洵直且侯。彼其之子，舍命不渝。
羔裘豹饰，孔武有力。彼其之子，邦之司直。
羔裘晏兮，三英粲兮。彼其之子，邦之彦兮。[m
%
[0;32m 《得道多助，失道寡助》[m
[0;31m朝代：先秦[m
[0;33m作者：孟子及其弟子[m
[0;37m　　天时不如地利，地利不如人和。三里之城，七里之郭，环而攻之而不胜。夫环而攻之，必有得天时者矣，然而不胜者，是天时不如地利也。城非不高也，池非不深也，兵革非不坚利也，米粟非不多也，委而去之，是地利不如人和也。
　　故曰，域民不以封疆之界，固国不以山溪之险，威天下不以兵革之利。得道者多助，失道者寡助。寡助之至，亲戚畔之。多助之至，天下顺之。以天下之所顺，攻亲戚之所畔，故君子有不战，战必胜矣。[m
%
[0;32m 《惠子相梁》[m
[0;31m朝代：先秦[m
[0;33m作者：佚名[m
[0;37m　　惠子相梁，庄子往见之。或谓惠子曰：“庄子来，欲代子相。”于是惠子恐，搜于国中三日三夜。庄子往见之，曰：“南方有鸟，其名为鹓鶵，子知之乎？夫鹓鶵发于南海，而飞于北海；非梧桐不止，非练实不食，非醴泉不饮。于是鸱得腐鼠，鹓鶵过之，仰而视之曰：‘吓！’今子欲以子之梁国而吓我邪？”[m
%
[0;32m 《左传引古人言》[m
[0;31m朝代：先秦[m
[0;33m作者：佚名[m
[0;37m心则不竞。
何惮于病。
畏首畏尾。
身其余几。
虽鞭之长。
不及马腹。
杀老牛莫之敢尸。
挈缾之知。
守不假器。
鹿死不择音。[m
%
[0;32m 《渔父》[m
[0;31m朝代：先秦[m
[0;33m作者：佚名[m
[0;37m　　屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”
　　渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不餔其糟而歠其醨？何故深思高举，自令放为？”
　　屈原曰：“吾闻之，新沐者必弹冠，新浴者必振衣；安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎?”
　　渔父莞尔⑾而笑，鼓枻而去，乃歌曰：“沧浪之水清兮，可以濯吾缨；沧浪之水浊兮，可以濯吾足。”遂去，不复与言。[m
%
[0;32m 《振鹭》[m
[0;31m朝代：先秦[m
[0;33m作者：佚名[m
[0;37m振鹭于飞，于彼西雍。我客戾止，亦有斯容。在彼无恶，在此无斁。庶几夙夜，以永终誉。[m
%
[0;32m 《臧哀伯谏纳郜鼎》[m
[0;31m朝代：先秦[m
[0;33m作者：左丘明[m
[0;37m　　夏四月，取郜大鼎于宋，纳于大庙，非礼也。
　　臧哀伯谏曰：“君人者，将昭德塞违，以临照百官；犹惧或失之，故昭令德以示子孙。是以清庙茅屋，大路越席，大羹不致，粢食不凿，昭其俭也；衮冕黻珽，带裳幅舄，衡紞纮綖，昭其度也；藻率鞞鞛，鞶厉游缨，昭其数也；火龙黼黻，昭其文也；五色比象，昭其物也；钖鸾和铃，昭其声也；三辰旂旗，昭其明也。夫德，俭而有度，登降有数。文物以纪之，声明以发之，以临照百官，百官于是乎戒惧，而不敢易纪律。今灭德立违，而置其赂器于大庙，以明示百官。百官象之，其又何诛焉？国家之败，由官邪也；官之失德，宠赂章也。郜鼎在庙，章孰甚焉?武王克商，迁九鼎于雒邑，义士犹或非之，而况将昭违乱之赂器于大庙。其若之何?”公不听。[m
%
[0;32m 《范雎说秦王》[m
[0;31m朝代：先秦[m
[0;33m作者：佚名[m
[0;37m　　范雎至秦，王庭迎，谓范雎曰：“寡人宜以身受令久矣。今者义渠之事急，寡人日自请太后。今义渠之事已，寡人乃得以身受命。躬窃闵然不敏。”敬执宾主之礼，范雎辞让。
　　是日见范雎，见者无不变色易容者。秦王屏左右，宫中虚无人，秦王跪而请曰：“先生何以幸教寡人？”范雎曰：“唯唯。”有间，秦王复请，范雎曰：“唯唯。”若是者三。
　　秦王跽曰：“先生不幸教寡人乎？”
　　范雎谢曰：“非敢然也。臣闻始时吕尚之遇文王也，身为渔父而钓于渭阳之滨耳。若是者，交疏也。已一说而立为太师，载与俱归者，其言深也。故文王果收功于吕尚，卒擅天下而身立为帝王。即使文王疏吕望而弗与深言，是周无天子之德，而文、武无与成其王也。今臣，羇旅之臣也，交疏于王，而所愿陈者，皆匡君臣之事，处人骨肉之间。愿以陈臣之陋忠，而未知王心也，所以王三问而不对者是也。臣非有所畏而不敢言也，知今日言之于前，而明日伏诛于后，然臣弗敢畏也。大王信行臣之言，死不足以为臣患，亡不足以为臣忧，漆身而为厉，被发而为狂，不足以为臣耻。五帝之圣而死，三王之仁而死，五伯之贤而死，乌获之力而死，奔、育之勇焉而死。死者，人之所必不免也。处必然之势，可以少有补于秦，此臣之所大愿也，臣何患乎？伍子胥橐载而出昭关，夜行而昼伏，至于蔆水，无以饵其口，坐行蒲伏，乞食于吴市，卒兴吴国，阖庐为霸。使臣得进谋如伍子胥，加之以幽囚，终身不复见，是臣说之行也，臣何忧乎？箕子、接舆，漆身而为厉，被发而为狂，无益于殷、楚。使臣得同行于箕子、接舆，漆身可以补所贤之主，是臣之大荣也，臣又何耻乎？臣之所恐者，独恐臣死之后，天下见臣尽忠而身蹶也，是以杜口裹足，莫肯即秦耳。足下上畏太后之严，下惑奸臣之态，居深宫之中，不离保傅之手，终身闇惑，无与照奸，大者宗庙灭覆，小者身以孤危。此臣之所恐耳！若夫穷辱之事，死亡之患，臣弗敢畏也。臣死而秦治，贤于生也。”
　　秦王跽曰：“先生是何言也！夫秦国僻远，寡人愚不肖，先生乃幸至此，此天以寡人慁先生，而存先王之庙也。寡人得受命于先生，此天所以幸先王而不弃其孤也。先生奈何而言若此！事无大小，上及太后，下至大臣，愿先生悉以教寡人，无疑寡人也。”范雎再拜，秦王亦再拜。[m
%
[0;32m 《楚狂接舆歌》[m
[0;31m朝代：先秦[m
[0;33m作者：佚名[m
[0;37m凤兮凤兮何德之衰也。
来也不可待。
往事不可追也。
天下有道。
圣人成焉。
天下无道。
圣人生焉。
方今之时。
仅免刑焉。
福轻乎羽。
莫之知载。
祸重乎地。
莫之知避。
已乎已乎。
临人以德。
殆乎殆乎。
画地而趋。
迷阳迷阳。
无伤吾行。
吾行却曲。
无伤吾足。[m
%
[0;32m 《邺民歌》[m
[0;31m朝代：先秦[m
[0;33m作者：佚名[m
[0;37m邺有贤令兮为史公。
决漳水兮灌邺旁。
终古舄兮生稻梁。[m
%
[0;32m 《椒聊》[m
[0;31m朝代：先秦[m
[0;33m作者：佚名[m
[0;37m椒聊之实，蕃衍盈升。彼其之子，硕大无朋。椒聊且，远条且。
椒聊之实，蕃衍盈匊。彼其之子，硕大且笃。椒聊且，远条且。[m
%
[0;32m 《四月》[m
[0;31m朝代：先秦[m
[0;33m作者：佚名[m
[0;37m四月维夏，六月徂署。先祖匪人，胡宁忍予？
秋日凄凄，百卉具腓。乱离瘼矣，爰其适归？
冬日烈烈，飘风发发。民莫不穀，我独何害？
山有嘉卉，侯栗侯梅。废为残贼，莫知其尤！
相彼泉水，载清载浊。我日构祸，曷云能穀？
滔滔江汉，南国之纪。尽瘁以仕，宁莫我有？
匪鹑匪鸢，翰飞戾天。匪鳣匪鲔，潜逃于渊。
山有蕨薇，隰有杞桋。君子作歌，维以告哀。[m
%
[0;32m 《召公谏厉王弭谤》[m
[0;31m朝代：先秦[m
[0;33m作者：佚名[m
[0;37m　　厉王虐，国人谤王。召公告曰：“民不堪命矣！”王怒，得卫巫，使监谤者。以告，则杀之。国人莫敢言，道路以目。
　　王喜，告召公曰：“吾能弭谤矣，乃不敢言。”召公曰：“是鄣之也。防民之口，甚于防川；川雍而溃，伤人必多。民亦如之。是故为川者，决之使导；为民者，宣之使言。故天子听政，使公卿至于列士献诗，瞽献曲，史献书，师箴，瞍赋，朦诵，百工谏，庶人传语，近臣尽规，亲戚补察，瞽、史教诲，耆艾修之，而后王斟酌焉。是以事行而不悖。民之有口也，犹土之有山川也，财用于是乎出；犹其有原隰衍沃也，衣食于是乎生。口之宣言也，善败于是乎兴。行善而备败，所以阜财用衣食者也。夫民虑之于心，而宣之于口，成而行之，胡可壅也？若壅其口，其与能几何？”
　　王弗听，于是国人莫敢出言。三年，乃流王于彘。[m
%
[0;32m 《穷劫曲》[m
[0;31m朝代：先秦[m
[0;33m作者：佚名[m
[0;37m王耶王耶何乖劣。
不顾宗庙听谗孽。
任用无忌多所杀。
诛夷白氏族几灭。
二子东奔适吴越。
吴王哀痛助忉怛。
垂涕举兵将西伐。
伍胥白喜孙武决。
三战破郢王奔发。
留兵纵骑虏京阙。
楚荆骸骨遭掘发。
鞭辱腐尸耻难雪。
几危宗庙社稷灭。
庄王何罪国几绝。
卿士凄怆民恻悷。
吴军虽去怖不歇。
愿王更隐抚忠节。
勿为谗口能谤亵。[m
%
[0;32m 《齐桓下拜受胙》[m
[0;31m朝代：先秦[m
[0;33m作者：左丘明[m
[0;37m　　夏，会于葵丘，寻盟，且修好，礼也。
　　王使宰孔赐齐侯胙，曰：“天子有事于文武，使孔赐伯舅胙。”齐侯将下拜。孔曰：“且有后命。天子使孔曰：‘以伯舅耋老，加劳，赐一级，无下拜!”’对曰：“天威不违颜咫尺，小白余敢贪天子之命‘无下拜’!恐陨越于下，以遗天子羞，敢不下拜?”下，拜，登，受。[m
%
[0;32m 《神女赋》[m
[0;31m朝代：先秦[m
[0;33m作者：宋玉[m
[0;37m　　楚襄王与宋玉游于云梦之浦，使玉赋高唐之事。其夜玉寝，果梦与神女遇，其状甚丽，玉异之。明日，以白王。王曰：“其梦若何？”玉对曰：“晡夕之后，精神恍忽，若有所喜，纷纷扰扰，未知何意？目色仿佛，乍若有记：见一妇人，状甚奇异。寐而梦之，寤不自识；罔兮不乐，怅然失志。于是抚心定气，复见所梦。”王曰：“状何如也？”玉曰：“茂矣美矣，诸好备矣。盛矣丽矣，难测究矣。上古既无，世所未见，瑰姿玮态，不可胜赞。其始来也，耀乎若白日初出照屋梁；其少进也，皎若明月舒其光。须臾之间，美貌横生：晔兮如华，温乎如莹。五色并驰，不可殚形。详而视之，夺人目精。其盛饰也，则罗纨绮绩盛文章，极服妙采照万方。振绣衣，被袿裳，秾不短，纤不长，步裔裔兮曜殿堂，忽兮改容，婉若游龙乘云翔。嫷披服，侻薄装，沐兰泽，含若芳。性合适，宜侍旁，顺序卑，调心肠。”王曰：“若此盛矣，试为寡人赋之。”玉曰：“唯唯。”
　　夫何神女之姣丽兮，含阴阳之渥饰。披华藻之可好兮，若翡翠之奋翼。其象无双，其美无极；毛嫱鄣袂，不足程式；西施掩面，比之无色。近之既妖，远之有望，骨法多奇，应君之相，视之盈目，孰者克尚。私心独悦，乐之无量；交希恩疏，不可尽畅。他人莫睹，王览其状。其状峨峨，何可极言。貌丰盈以庄姝兮，苞温润之玉颜。眸子炯其精朗兮，瞭多美而可视。眉联娟以蛾扬兮，朱唇地其若丹。素质干之实兮，志解泰而体闲。既姽婳于幽静兮，又婆娑乎人间。宜高殿以广意兮，翼故纵而绰宽。动雾以徐步兮，拂声之珊珊。望余帷而延视兮，若流波之将澜。奋长袖以正衽兮，立踯躅而不安。澹清静其兮，性沉详而不烦。时容与以微动兮，志未可乎得原。意似近而既远兮，若将来而复旋。褰余而请御兮，愿尽心之。怀贞亮之清兮，卒与我兮相难。陈嘉辞而云对兮，吐芬芳其若兰。精交接以来往兮，心凯康以乐欢。神独亨而未结兮，魂茕茕以无端。含然诺其不分兮，扬音而哀叹！薄怒以自持兮，曾不可乎犯干。
　　于是摇佩饰，鸣玉鸾；奁衣服，敛容颜；顾女师，命太傅。欢情未接，将辞而去；迁延引身，不可亲附。似逝未行，中若相首；目略微眄，精采相授。志态横出，不可胜记。意离未绝，神心怖覆；礼不遑讫，辞不及究；愿假须臾，神女称遽。徊肠伤气，颠倒失据，黯然而暝，忽不知处。情独私怀，谁者可语？惆怅垂涕，求之至曙。[m
%
[0;32m 《大明》[m
[0;31m朝代：先秦[m
[0;33m作者：佚名[m
[0;37m明明在下，赫赫在上。天难忱斯，不易维王。天位殷适，使不挟四方。
挚仲氏任，自彼殷商，来嫁于周，曰嫔于京。乃及王季，维德之行。
大任有身，生此文王。维此文王，小心翼翼。昭事上帝，聿怀多福。厥德不回，以受方国。
天监在下，有命既集。文王初载，天作之合。在洽之阳，在渭之涘。
文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。
有命自天，命此文王。于周于京，缵女维莘。长子维行，笃生武王。保右命尔，燮伐大商。
殷商之旅，其会如林。矢于牧野，维予侯兴。上帝临女，无贰尔心。
牧野洋洋，檀车煌煌，驷騵彭彭。维师尚父，时维鹰扬。凉彼武王，肆伐大商，会朝清明。[m
%
[0;32m 《宫之奇谏假道》[m
[0;31m朝代：先秦[m
[0;33m作者：左丘明[m
[0;37m　　晋侯复假道于虞以伐虢。
　　宫之奇谏曰：“虢，虞之表也。虢亡，虞必从之。晋不可启，寇不可翫。一之谓甚，其可再乎？谚所谓‘辅车相依，唇亡齿寒’者，其虞、虢之谓也。”
　　公曰：“晋，吾宗也，岂害我哉？”
　　对曰：“大伯、虞仲，大王之昭也 。大伯不从，是以不嗣。虢仲、虢叔，王季之穆也，为文王卿士，勋在王室，藏于盟府。将虢是灭，何爱于虞！且虞能亲于桓、庄乎？其爱之也，桓、庄之族何罪？而以为戮，不唯逼乎？亲以宠逼，犹尚害之，况以国乎？”
　　公曰：“吾享祀丰洁，神必据我。”
　　对曰：“臣闻之，鬼神非人实亲，惟德是依。故《周书》曰：‘皇天无亲，惟德是辅。’又曰：‘黍稷非馨，明德惟馨。’又曰：‘民不易物，惟德繄物。’如是，则非德，民不和，神不享矣。神所冯依，将在德矣。若晋取虞，而明德以荐馨香，神其吐之乎？”
　　弗听，许晋使。
　　宫之奇以其族行，曰：“虞不腊矣。在此行也，晋不更举矣。”
　　八月甲午，晋侯围上阳，问于卜偃曰：“吾其济乎？”
　　对曰：“克之。”
　　公曰：“何时？”
　　对曰：“童谣曰：‘丙之晨，龙尾伏辰，均服振振，取虢之旂。鹑之贲贲，天策炖炖，火中成军，虢公其奔。’其九月、十月之交乎！丙子旦，日在尾，月在策，鹑火中，必是时也。”
　　冬，十二月丙子朔，晋灭虢，虢公丑奔京师。师还，馆于虞，遂袭虞，灭之,执虞公.及其大夫井伯，从媵秦穆姬。而修虞祀，且归其职贡于王，故书曰：“晋人执虞公。”罪虞公，言易也。[m
%
[0;32m 《駉》[m
[0;31m朝代：先秦[m
[0;33m作者：佚名[m
[0;37m駉駉牡马，在坰之野。薄言駉者，有驈有皇，有骊有黄，以车彭彭。思无疆思，马斯臧。
駉駉牡马，在坰之野。薄言駉者，有骓有駓，有骍有骐，以车伾伾。思无期思，马斯才。
駉駉牡马，在坰之野。溥言駉者，有驒有骆，有骝有雒，以车绎绎。思无斁思，马斯作。
駉駉牡马，在坰之野。薄言駉者，有骃有騢，有驔有鱼，以车祛祛。思无邪思，马斯徂。[m
%
[0;32m 《史记引逸诗》[m
[0;31m朝代：先秦[m
[0;33m作者：佚名[m
[0;37m得人者兴。
失人者崩。[m
%
[0;32m 《鸨羽》[m
[0;31m朝代：先秦[m
[0;33m作者：佚名[m
[0;37m肃肃鸨羽，集于苞栩。王事靡盬，不能蓺稷黍。父母何怙？悠悠苍天，曷其有所？
肃肃鸨翼，集于苞棘。王事靡盬，不能蓺黍稷。父母何食？悠悠苍天，曷其有极？
肃肃鸨行，集于苞桑，王事靡盬，不能蓺稻梁。父母何尝？悠悠苍天，曷其有常？[m
%
[0;32m 《齐国佐不辱命》[m
[0;31m朝代：先秦[m
[0;33m作者：左丘明[m
[0;37m　　晋师从齐师，入自丘舆，击马陉。
　　齐侯使宾媚人赂以纪甗、玉磬与地。“不可，则听客之所为。”
　　宾媚人致赂，晋人不可，曰：“必以肖同叔子为质，而使齐之封内尽东其亩。”对曰：“肖同叔子非他，寡君之母也；若以匹敌，则亦晋君之母也。吾子布大命于诸侯，而曰必质其母以为信，其若王命何？且是以不孝令也。诗曰：‘孝子不匮，永锡尔类。’若以不孝令于诸侯，其无乃非德类也乎？先王疆理天下，物土之宜，而布其利。故诗曰：‘我疆我理，南东其亩。’今吾子疆理诸侯，而曰‘尽东其亩’而已；唯吾子戎车是利，无顾土宜，其无乃非先王之命也乎？反先王则不义，何以为盟主？其晋实有阙。四王之王也，树德而济同欲焉；五伯之霸也，勤而抚之，以役王命；今吾子求合诸侯，以逞无疆之欲。诗曰：‘布政优优，百禄是遒。’子实不优，而弃百禄，诸侯何害焉？不然，寡君之命使臣，则有辞矣。曰‘子以君师辱于敝邑，不腆敝赋，以犒从者；畏君之震，师徒桡败。吾子惠徼齐国之福，不泯其社稷，使继旧好，唯是先君之敝器、土地不敢爱。子又不许，请收合馀烬，背城借一。敝邑之幸，亦云从也；况其不幸，敢不唯命是听？’”[m
%
[0;32m 《桑中》[m
[0;31m朝代：先秦[m
[0;33m作者：佚名[m
[0;37m爰采唐矣？沬之乡矣。云谁之思？美孟姜矣。期我乎桑中，要我乎上宫，送我乎淇之上矣。
爰采麦矣？沬之北矣。云谁之思？美孟弋矣。期我乎桑中，要我乎上宫，送我乎淇之上矣。
爰采葑矣？沬之东矣。云谁之思？美孟庸矣。期我乎桑中，要我乎上宫，送我乎淇之上矣。[m
%
[0;32m 《师旷撞晋平公》[m
[0;31m朝代：先秦[m
[0;33m作者：韩非[m
[0;37m晋平公与群臣饮，饮酣，乃喟然叹曰：“莫乐为人君！惟其言而莫之违。”师旷侍坐于前，援琴撞之。公被衽而避，琴坏于壁。公曰：“太师谁撞？”师旷曰：“今者有小人言于侧者，故撞之。”公曰：“寡人也。”师旷曰：“哑！是非君人者之言也。”左右请除之。公曰：“释之，以为寡人戒。”[m
%
[0;32m 《皇皇者华》[m
[0;31m朝代：先秦[m
[0;33m作者：佚名[m
[0;37m皇皇者华，于彼原隰。駪駪征夫，每怀靡及。
我马维驹，六辔如濡。载驰载驱，周爰咨诹。
我马维骐，六辔如丝。载驰载驱，周爰咨谋。
我马维骆，六辔沃若。载驰载驱，周爰咨度。
我马维骃，六辔既均。载驰载驱，周爰咨询。[m
%
[0;32m 《郑风·扬之水》[m
[0;31m朝代：先秦[m
[0;33m作者：佚名[m
[0;37m扬之水，不流束楚。终鲜兄弟，维予与女。无信人之言，人实诳女。
扬之水，不流束薪。终鲜兄弟，维予二人。无信人之言，人实不信。[m
%
[0;32m 《舆人诵》[m
[0;31m朝代：先秦[m
[0;33m作者：佚名[m
[0;37m原田每每。
舍其旧而新是谋。[m
%
[0;32m 《褰裳》[m
[0;31m朝代：先秦[m
[0;33m作者：佚名[m
[0;37m子惠思我，褰裳涉溱。子不我思，岂无他人？狂童之狂也且！
子惠思我，褰裳涉洧。子不我思，岂无他士？狂童之狂也且！[m
%
[0;32m 《小雅·谷风》[m
[0;31m朝代：先秦[m
[0;33m作者：佚名[m
[0;37m习习谷风，维风及雨。将恐将惧，维予与女。将安将乐，女转弃予。
习习谷风，维风及颓。将恐将惧，置予于怀。将安将乐，弃予如遗。
习习谷风，维山崔嵬。无草不死，无木不萎。忘我大德，思我小怨。[m
%
[0;32m 《暇豫歌》[m
[0;31m朝代：先秦[m
[0;33m作者：佚名[m
[0;37m暇豫之吾吾不如鸟鸟。
人皆集于菀。
已独集于枯。[m
%
[0;32m 《新台》[m
[0;31m朝代：先秦[m
[0;33m作者：佚名[m
[0;37m新台有泚，河水瀰瀰。燕婉之求，蘧篨不鲜。
新台有洒，河水浼浼。燕婉之求，蘧篨不殄。
鱼网之设，鸿则离之。燕婉之求，得此戚施。[m
%
[0;32m 《滥竽充数》[m
[0;31m朝代：先秦[m
[0;33m作者：韩非[m
[0;37m　　齐宣王使人吹竽，必三百人。南郭处士请为王吹竽，宣王说之，廪食以数百人。宣王死，湣王立，好一一听之，处士逃。[m
%
[0;32m 《刻舟求剑 / 楚人涉江》[m
[0;31m朝代：先秦[m
[0;33m作者：佚名[m
[0;37m楚人有涉江者，其剑自舟中坠于水。遽契其舟，曰：“是吾剑之所从坠。”舟止，从其所契者入水求之。舟已行矣，而剑不行，求剑若此，不亦惑乎！[m
%
[0;32m 《荀子引语》[m
[0;31m朝代：先秦[m
[0;33m作者：佚名[m
[0;37m流丸止于瓯臾。
流言止于知者。
浅不可与测深。
愚不足与谋知。
坎井之龟。
不可与语东海之乐。[m
%
[0;32m 《庄暴见孟子》[m
[0;31m朝代：先秦[m
[0;33m作者：孟子及弟子[m
[0;37m　　庄暴见孟子，曰：“暴见于王，王语暴以好乐，暴未有以对也。”曰：“好乐何如？”
　　孟子曰：“王之好乐甚，则齐国其庶几乎！”
　　他日，见于王曰：“王尝语庄子以好乐，有诸？”
　　王变乎色，曰：“寡人非能好先王之乐也，直好世俗之乐耳。”
　　曰：“王之好乐甚，则齐其庶几乎！今之乐犹古之乐也。”
　　曰：“可得闻与？”
　　曰：“独乐乐，与人乐乐，孰乐？”
　　曰：“不若与人。”
　　曰：“与少乐乐，与众乐乐，孰乐？”
　　曰：“不若与众。”
　　“臣请为王言乐。今王鼓乐于此，百姓闻王钟鼓之声、管籥之音，举疾首蹩頞而相告曰：‘吾王之好鼓乐，夫何使我至于此极也，父子不相见，兄弟妻子离散。’今王畋猎于此，百姓闻王车马之音，见羽旄之美，举疾首蹩頞而相告曰：‘吾王之好田猎，夫何使我至于此极也？父子不相见，兄弟妻子离散。’此无他，不与民同乐也。
　　“今王鼓乐于此，百姓闻王钟鼓之声、管籥之音，举欣欣然有喜色而相告曰：‘吾王庶几无疾病与，何以能鼓乐也？’今王田猎于此，百姓闻王车马之音，见羽旄之美，举欣欣然有喜色而相告曰：‘吾王庶几无疾病与，何以能田猎也？’此无他，与民同乐也。今王与百姓同乐，则王矣！”[m
%
[0;32m 《下泉》[m
[0;31m朝代：先秦[m
[0;33m作者：佚名[m
[0;37m冽彼下泉，浸彼苞稂。忾我寤叹，念彼周京。
冽彼下泉，浸彼苞萧。忾我寤叹，念彼京周。
冽彼下泉，浸彼苞蓍。忾我寤叹，念彼京师。
芃芃黍苗，阴雨膏之。四国有王，郇伯劳之。[m
%
[0;32m 《汉书引逸诗》[m
[0;31m朝代：先秦[m
[0;33m作者：佚名[m
[0;37m四牡翼翼。
以征不服。
亲省边陲。
用事所极。
九变复贯。
知言之选。[m
%
[0;32m 《凫鹥》[m
[0;31m朝代：先秦[m
[0;33m作者：佚名[m
[0;37m凫鹥在泾，公尸来燕来宁。尔酒既清，尔肴既馨。公尸燕饮，福禄来成。
凫鹥在沙，公尸来燕来宜。尔酒既多，尔肴既嘉。公尸燕饮，福禄来为。
凫鹥在渚，公尸来燕来处。尔酒既湑，尔肴伊脯。公尸燕饮，福禄来下。
凫鹥在潀，公尸来燕来宗，既燕于宗，福禄攸降。公尸燕饮，福禄来崇。
凫鹥在亹，公尸来止熏熏。旨酒欣欣，燔炙芬芬。公尸燕饮，无有后艰。[m
%
[0;32m 《出其东门》[m
[0;31m朝代：先秦[m
[0;33m作者：佚名[m
[0;37m出其东门，有女如云。虽则如云，匪我思存。缟衣綦巾，聊乐我员。
出其闉闍，有女如荼。虽则如荼，匪我思且。缟衣茹藘，聊可与娱。[m
%
[0;32m 《遵大路》[m
[0;31m朝代：先秦[m
[0;33m作者：佚名[m
[0;37m遵大路兮，掺执子之祛兮，无我恶兮，不寁故也！
遵大路兮，掺执子之手兮，无我魗兮，不寁好也！[m
%
[0;32m 《申包胥歌》[m
[0;31m朝代：先秦[m
[0;33m作者：佚名[m
[0;37m吴为无道。
封豕长蛇。
以食上国。
欲有天下。
政从楚起。
寡君出自草泽。
使来告急。[m
%
[0;32m 《鲁童谣》[m
[0;31m朝代：先秦[m
[0;33m作者：佚名[m
[0;37m天将大雨。
商羊鼓舞。[m
%
[0;32m 《桓》[m
[0;31m朝代：先秦[m
[0;33m作者：佚名[m
[0;37m绥万邦，屡丰年。天命匪解，桓桓武王。保有厥士，于以四方，克定厥家。于昭于天，皇以间之。[m
%
[0;32m 《灵台》[m
[0;31m朝代：先秦[m
[0;33m作者：佚名[m
[0;37m经始灵台，经之营之。庶民攻之，不日成之。经始勿亟，庶民子来。
王在灵囿，麀鹿攸伏。麀鹿濯濯，白鸟翯翯。王在灵沼，于牣鱼跃。
虡业维枞，贲鼓维镛。于论鼓钟，于乐辟雍。
于论鼓钟，于乐辟雍。鼍鼓逢逢。矇瞍奏公。[m
%
[0;32m 《晋儿谣》[m
[0;31m朝代：先秦[m
[0;33m作者：佚名[m
[0;37m恭太子更葬兮后十四年晋亦不昌。
昌乃在其兄。[m
%
[0;32m 《石鼓诗》[m
[0;31m朝代：先秦[m
[0;33m作者：佚名[m
[0;37m我车既攻。
我马既同。
我车既好。
我马既(左马右阜)。
君子爰猎。
爰猎爰游。
麀鹿速速。
君子之求。
弯弯卤弓。
弓兹以时。
我驱其畤。
其来趩趩。
(左走右害口换罒心)(左走右害口换罒心)炱炱。
即御即时。
麀鹿趚趚。
其来大垐。
我驱其朴。
其来(左走右卖)(左走右卖)。
射其(左豕右肩)属。[m
%
[0;32m 《东门之杨》[m
[0;31m朝代：先秦[m
[0;33m作者：佚名[m
[0;37m东门之杨，其叶牂牂。昏以为期，明星煌煌。
东门之杨，其叶肺肺。昏以为期，明星晢晢。[m
%
[0;32m 《智子疑邻》[m
[0;31m朝代：先秦[m
[0;33m作者：韩非[m
[0;37m宋有富人，天雨墙坏。其子曰：“不筑，必将有盗。”其邻人之父亦云。暮而果大亡其财，其家甚智其子，而疑邻人之父。[m
%
[0;32m 《九罭》[m
[0;31m朝代：先秦[m
[0;33m作者：佚名[m
[0;37m九罭之鱼，鳟鲂。我觏之子，衮衣绣裳。
鸿飞遵渚，公归无所，於女信处。鸿飞遵陆，公归不复，於女信宿。
是以有衮衣兮，无以我公归兮，无使我心悲兮。[m
%
[0;32m 《郑伯克段于鄢》[m
[0;31m朝代：先秦[m
[0;33m作者：左丘明[m
[0;37m　　初，郑武公娶于申，曰武姜，生庄公及共叔段。庄公寤生，惊姜氏，故名曰寤生，遂恶之。爱共叔段，欲立之。亟请于武公，公弗许。
　　及庄公即位，为之请制。公曰：“制，岩邑也，虢叔死焉。佗邑唯命。”请京，使居之，谓之京城大叔。祭仲曰：“都城过百雉，国之害也。先王之制：大都不过参国之一，中五之一，小九之一。今京不度，非制也，君将不堪。”公曰：“姜氏欲之，焉辟害？”对曰：“姜氏何厌之有！不如早为之所，无使滋蔓，蔓难图也。蔓草犹不可除，况君之宠弟乎！”公曰：“多行不义，必自毙，子姑待之。”
　　既而大叔命西鄙北鄙贰于己。公子吕曰：“国不堪贰，君将若之何？欲与大叔，臣请事之；若弗与，则请除之。无生民心。”公曰：“无庸，将自及。”大叔又收贰以为己邑，至于廪延。子封曰：“可矣，厚将得众。”公曰：“不义，不暱，厚将崩。”
　　大叔完聚，缮甲兵，具卒乘，将袭郑。夫人将启之。公闻其期，曰：“可矣！”命子封帅车二百乘以伐京。京叛大叔段，段入于鄢，公伐诸鄢。五月辛丑，大叔出奔共。
　　书曰：“郑伯克段于鄢。”段不弟，故不言弟；如二君，故曰克；称郑伯，讥失教也；谓之郑志。不言出奔，难之也。
　　遂寘姜氏于城颍，而誓之曰：“不及黄泉，无相见也。”既而悔之。颍考叔为颍谷封人，闻之，有献于公，公赐之食，食舍肉。公问之，对曰：“小人有母，皆尝小人之食矣，未尝君之羹，请以遗之。”公曰：“尔有母遗，繄我独无！”颍考叔曰：“敢问何谓也？”公语之故，且告之悔。对曰：“君何患焉？若阙地及泉，隧而相见，其谁曰不然？”公从之。公入而赋：“大隧之中，其乐也融融！”姜出而赋：“大隧之外，其乐也洩洩。”遂为母子如初。
　　君子曰：“颍考叔，纯孝也，爱其母，施及庄公。《诗》曰：‘孝子不匮，永锡尔类。’其是之谓乎！”[m
%
[0;32m 《蓼莪》[m
[0;31m朝代：先秦[m
[0;33m作者：佚名[m
[0;37m蓼蓼者莪，匪莪伊蒿。哀哀父母，生我劬劳。
蓼蓼者莪，匪莪伊蔚。哀哀父母，生我劳瘁。
瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。
父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！
南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！[m
%
[0;32m 《柏舟》[m
[0;31m朝代：先秦[m
[0;33m作者：佚名[m
[0;37m泛彼柏舟，亦泛其流。耿耿不寐，如有隐忧。微我无酒，以敖以游。
我心匪鉴，不可以茹。亦有兄弟，不可以据。薄言往愬，逢彼之怒。
我心匪石，不可转也。我心匪席，不可卷也。威仪棣棣，不可选也。
忧心悄悄，愠于群小。觏闵既多，受侮不少。静言思之，寤辟有摽。
日居月诸，胡迭而微？心之忧矣，如匪浣衣。静言思之，不能奋飞。[m
%
[0;32m 《卜居》[m
[0;31m朝代：先秦[m
[0;33m作者：屈原[m
[0;37m　　屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。”詹尹乃端策拂龟，曰：“君将何以教之？”
　　屈原曰：“吾宁悃悃款款，朴以忠乎，将送往劳来，斯无穷乎？
　　“宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？
　　“宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？
　　“此孰吉孰凶？何去何从？
　　“世溷浊而不清：蝉翼为重，千钧为轻；黄钟毁弃，瓦釜雷鸣；谗人高张，贤士无名。吁嗟默默兮，谁知吾之廉贞！”
　　詹尹乃释策而谢曰：“夫尺有所短，寸有所长；物有所不足，智有所不明；数有所不逮，神有所不通。用君之心，行君之意。龟策诚不能知此事。”[m
%
[0;32m 《清人》[m
[0;31m朝代：先秦[m
[0;33m作者：佚名[m
[0;37m清人在彭，驷介旁旁。二矛重英，河上乎翱翔。
清人在消，驷介麃麃。二矛重乔，河上乎逍遥。
清人在轴，驷介陶陶。左旋右抽，中军作好。[m
%
[0;32m 《商子引语》[m
[0;31m朝代：先秦[m
[0;33m作者：佚名[m
[0;37m愚者暗于成事。
智者见于未萌。[m
%
[0;32m 《峤诗》[m
[0;31m朝代：先秦[m
[0;33m作者：佚名[m
[0;37m何自南极。
至于北极。
绝境越国。
弗愁道远。[m
%
[0;32m 《宾之初筵》[m
[0;31m朝代：先秦[m
[0;33m作者：佚名[m
[0;37m宾之初筵，左右秩秩。笾豆有楚，殽核维旅。酒既和旨，饮酒孔偕。钟鼓既设，举酬逸逸。大侯既抗，弓矢斯张。射夫既同，献尔发功。发彼有的，以祈尔爵。
籥舞笙鼓，乐既和奏。烝衎烈祖，以洽百礼。百礼既至，有壬有林。锡尔纯嘏，子孙其湛。其湛曰乐，各奏尔能。宾载手仇，室人入又。酌彼康爵，以奏尔时。
宾之初筵，温温其恭。其未醉止，威仪反反。曰既醉止，威仪幡幡。舍其坐迁，屡舞仙仙。其未醉止，威仪抑抑。曰既醉止，威仪怭怭。是曰既醉，不知其秩。
宾既醉止，载号载呶。乱我笾豆，屡舞僛々。是曰既醉，不知其邮。侧弁之俄，屡舞傞傞。既醉而出，并受其福。醉而不出，是谓伐德。饮酒孔嘉，维其令仪。
凡此饮酒，或醉或否。既立之监，或佐之史。彼醉不臧，不醉反耻。式勿从谓，无俾大怠。匪言勿言，匪由勿语。由醉之言，俾出童羖。三爵不识，矧敢多又。[m
%
[0;32m 《生于忧患，死于安乐》[m
[0;31m朝代：先秦[m
[0;33m作者：孟子及其弟子[m
[0;37m　　舜发于畎亩之中，傅说举于版筑之间，胶鬲举于鱼盐之中，管夷吾举于士，孙叔敖举于海，百里奚举于市。
　　故天将降大任于是人也，必先苦其心志，劳其筋骨，饿其体肤，空乏其身，行拂乱其所为，所以动心忍性，曾益其所不能。(是人 一作：斯人)
　　人恒过，然后能改；困于心，衡于虑，而后作；征于色，发于声，而后喻。入则无法家拂士，出则无敌国外患者，国恒亡。
　　然后知生于忧患，而死于安乐也。[m
%
[0;32m 《文王》[m
[0;31m朝代：先秦[m
[0;33m作者：佚名[m
[0;37m文王在上，于昭于天。周虽旧邦，其命维新。有周不显，帝命不时。文王陟降，在帝左右。
亹亹文王，令闻不已。陈锡哉周，侯文王孙子。文王孙子，本支百世，凡周之士，不显亦世。
世之不显，厥犹翼翼。思皇多士，生此王国。王国克生，维周之桢；济济多士，文王以宁。
穆穆文王，于缉熙敬止。假哉天命。有商孙子。商之孙子，其丽不亿。上帝既命，侯于周服。
侯服于周，天命靡常。殷士肤敏。裸将于京。厥作裸将，常服黼冔。王之荩臣。无念尔祖。
无念尔祖，聿修厥德。永言配命，自求多福。殷之未丧师，克配上帝。宜鉴于殷，骏命不易！
命之不易，无遏尔躬。宣昭义问，有虞殷自天。上天之载，无声无臭。仪刑文王，万邦作孚。[m
%
[0;32m 《鲁共公择言》[m
[0;31m朝代：先秦[m
[0;33m作者：佚名[m
[0;37m　　梁王魏婴觞诸侯于范台。酒酣，请鲁君举觞。鲁君兴，避席择言曰：“昔者，帝女令仪狄作酒而美，进之禹，禹饮而甘之，遂疏仪狄，绝旨酒，曰：‘后世必有以酒亡其国者。’齐桓公夜半不嗛，易牙乃煎熬燔灸，和调五味而进之，桓公食之而饱，至旦不觉，曰：‘后世必有以味亡其国者。’晋文公得南之威，三日不听朝，遂推南之威而远之，曰：‘后世必有以色亡其国者。’楚王登强台而望崩山，左江而右湖，以临彷徨，其乐忘死，遂盟强台而弗登，曰：‘后世必有以高台陂池亡其国者。’今主君之尊，仪狄之酒以；主君之味，易牙之调也；左白台而右闾须，南威之美也；前夹林而后兰台，强台之乐也。有一于此，足以亡其国。今主君兼此四者，可无戒与！”梁王称善相属。[m
%
[0;32m 《郑人买履》[m
[0;31m朝代：先秦[m
[0;33m作者：韩非[m
[0;37m　　郑人有欲买履者，先自度其足，而置之其坐。至之市，而忘操之。已得履，乃曰：“吾忘持度。”反归取之。及反，市罢，遂不得履。人曰：“何不试之以足? ”曰：“宁信度,无自信也。”[m
%
[0;32m 《齐民歌》[m
[0;31m朝代：先秦[m
[0;33m作者：佚名[m
[0;37m公胡不复遗其冠乎。[m
%
[0;32m 《泮水》[m
[0;31m朝代：先秦[m
[0;33m作者：佚名[m
[0;37m思乐泮水，薄采其芹。鲁侯戾止，言观其旂。其旂茷茷，鸾声哕哕。无小无大，从公于迈。
思乐泮水，薄采其藻。鲁侯戾止，其马蹻蹻。其马蹻蹻，其音昭昭。载色载笑，匪怒伊教。
思乐泮水，薄采其茆。鲁侯戾止，在泮饮酒。既饮旨酒，永锡难老。顺彼长道，屈此群丑。
穆穆鲁侯，敬明其德。敬慎威仪，维民之则。允文允武，昭假烈祖。靡有不孝，自求伊祜。
明明鲁侯，克明其德。既作泮宫，淮夷攸服。矫矫虎臣，在泮献馘。淑问如皋陶，在泮献囚。
济济多士，克广德心。桓桓于征，狄彼东南。烝烝皇皇，不吴不扬。不告于訩，在泮献功。
角弓其觩。束矢其搜。戎车孔博。徒御无斁。既克淮夷，孔淑不逆。式固尔犹，淮夷卒获。
翩彼飞鸮，集于泮林。食我桑<黑甚>，怀我好音。憬彼淮夷，来献其琛。元龟象齿，大赂南金。[m
%
[0;32m 《山有枢》[m
[0;31m朝代：先秦[m
[0;33m作者：佚名[m
[0;37m山有枢，隰有榆。子有衣裳，弗曳弗娄。子有车马，弗驰弗驱。宛其死矣，他人是愉。
山有栲，隰有杻。子有廷内，弗洒弗扫。子有钟鼓，弗鼓弗考。宛其死矣，他人是保。
山有漆，隰有栗。子有酒食，何不日鼓瑟？且以喜乐，且以永日。宛其死矣，他人入室。[m
%
[0;32m 《瓠叶》[m
[0;31m朝代：先秦[m
[0;33m作者：佚名[m
[0;37m幡幡瓠叶，采之亨之。君子有酒，酌言尝之。
有兔斯首，炮之燔之。君子有酒，酌言献之。
有兔斯首，燔之炙之。君子有酒，酌言酢之。
有兔斯首，燔之炮之。君子有酒，酌言酬之。[m
%
[0;32m 《烛之武退秦师》[m
[0;31m朝代：先秦[m
[0;33m作者：左丘明[m
[0;37m　　晋侯、秦伯围郑，以其无礼于晋，且贰于楚也。晋军函陵，秦军氾南。
　　佚之狐言于郑伯曰：“国危矣，若使烛之武见秦君，师必退。”公从之。辞曰：“臣之壮也，犹不如人；今老矣，无能为也已。”公曰：“吾不能早用子，今急而求子，是寡人之过也。然郑亡，子亦有不利焉！”许之。
　　夜缒而出，见秦伯，曰：“秦、晋围郑，郑既知亡矣。若亡郑而有益于君，敢以烦执事。越国以鄙远，君知其难也，焉用亡郑以陪邻？邻之厚，君之薄也。若舍郑以为东道主，行李之往来，共其乏困，君亦无所害。且君尝为晋君赐矣，许君焦、瑕，朝济而夕设版焉，君之所知也。夫晋，何厌之有？既东封郑，又欲肆其西封，若不阙秦，将焉取之？阙秦以利晋，唯君图之。”秦伯说，与郑人盟。使杞子、逢孙、杨孙戍之，乃还。
　　子犯请击之。公曰：“不可。微夫人之力不及此。因人之力而敝之，不仁；失其所与，不知；以乱易整，不武。吾其还也。”亦去之。
　　（选自《左传》）[m
%
[0;32m 《雝》[m
[0;31m朝代：先秦[m
[0;33m作者：佚名[m
[0;37m有来雝雝，至止肃肃。相维辟公，天子穆穆。于荐广牡，相予肆祀。假哉皇考！绥予孝子。
宣哲维人，文武维后。燕及皇天，克昌厥后。绥我眉寿，介以繁祉，既右烈考，亦右文母。[m
%
[0;32m 《萚兮》[m
[0;31m朝代：先秦[m
[0;33m作者：佚名[m
[0;37m萚兮萚兮，风其吹女。叔兮伯兮，倡予和女。
萚兮萚兮，风其漂女。叔兮伯兮，倡予要女。[m
%
[0;32m 《邹子引古语》[m
[0;31m朝代：先秦[m
[0;33m作者：佚名[m
[0;37m截趾适屦。
孰云其愚。
何与斯人。
追欲丧躯。[m
%
[0;32m 《左传引周谚》[m
[0;31m朝代：先秦[m
[0;33m作者：佚名[m
[0;37m山有木工则度之。
宾有礼主则择之。
匹夫无罪。
怀璧其罪。[m
%
[0;32m 《召公谏厉王止谤》[m
[0;31m朝代：先秦[m
[0;33m作者：佚名[m
[0;37m　　厉王虐，国人谤王。召公告曰：“民不堪命矣！”王怒，得卫巫，使监谤者。以告，则杀之。国人莫敢言，道路以目。
　　王喜，告召公曰：“吾能弭谤矣，乃不敢言。”召公曰：“是障之也。防民之口，甚于防川。川壅而溃，伤人必多，民亦如之。是故为川者决之使导，为民者宣之使言。故天子听政，使公卿至于列士献诗，瞽献曲，史献书，师箴，瞍赋，曚诵，百工谏，庶人传语，近臣尽规，亲戚补察，瞽、史教诲，耆、艾修之，而后王斟酌焉，是以事行而不悖。民之有口，犹土之有山川也，财用于是乎出；犹其原隰之有衍沃也，衣食于是乎生。口之宣言也，善败于是乎兴。行善而备败，其所以阜财用衣食者也。夫民虑之于心而宣之于口，成而行之，胡可壅也？若壅其口，其与能几何？”
　　王不听，于是国人莫敢出言。三年，乃流王于彘。[m
%
[0;32m 《祁奚请免叔向》[m
[0;31m朝代：先秦[m
[0;33m作者：左丘明[m
[0;37m　　栾盈出奔楚。宣子杀羊舌虎，囚叔向。人谓叔向曰：“子离于罪，其为不知乎？”叔向曰：“与其死亡若何？诗曰：‘优哉游哉，聊以卒岁。’知也。”
　　乐王鲋见叔向曰：“吾为子请。”叔向弗应，出不拜。其人皆咎叔向。叔向曰：“必祁大夫。”室老闻之曰：“乐王鲋言于君无不行，求赦吾子，吾子不许；祁大夫所不能也，而曰必由之。何也？”叔向曰：“乐王鲋从君者也，何能行？祁大夫外举不弃仇，内举不失亲，其独遗我乎？诗曰：‘有觉德行，四国顺之。’夫子，觉者也。”
　　晋侯问叔向之罪于乐王鲋。对曰：“不弃其亲，其有焉。”
　　于是祁奚老矣，闻之，乘驲而见宣子，曰：“《诗》曰：‘惠我无疆，子孙保之。’《书》曰：‘圣有谟勋，明征定保。’夫谋而鲜过，惠训不倦者，叔向有焉，社稷之固也。犹将十世宥之，以劝能者。今壹不免其身，以弃社稷，不亦惑乎？鲧殛而禹兴；伊尹放大甲而相之，卒无怨色；管蔡为戮，周公右王。若之何其以虎也弃社稷？子为善，谁敢不勉，多杀何为？”宣子说，与之乘，以言诸公而免之。不见叔向而归，叔向亦不告免焉而朝。[m
%
[0;32m 《妆台记序引春秋时谚》[m
[0;31m朝代：先秦[m
[0;33m作者：佚名[m
[0;37m夏姬得道。
鸡皮三少。[m
%
[0;32m 《子产却楚逆女以兵》[m
[0;31m朝代：先秦[m
[0;33m作者：左丘明[m
[0;37m　　楚公子围聘于郑，且娶于公孙段氏。伍举为介。将入馆，郑人恶之。使行人子羽与之言，乃馆于外。
　　既聘，将以众逆。子产患之，使子羽辞曰：“以敝邑褊小，不足以容从者，请墠听命！”令尹使太宰伯州犁对曰：“君辱贶寡大夫围，谓围：‘将使丰氏抚有而室。’围布几筵，告于庄、共之庙而来。若野赐之，是委君贶于草莽也！是寡大夫不得列于诸卿也！不宁唯是，又使围蒙其先君，将不得为寡君老，其蔑以复矣。唯大夫图之！”子羽曰：“小国无罪，恃实其罪。将恃大国之安靖己，而无乃包藏祸心以图之。小国失恃而惩诸侯，使莫不憾者，距违君命，而有所壅塞不行是惧！不然，敝邑，馆人之属也，其敢爱丰氏之祧？”
　　伍举知其有备也，请垂櫜而入。许之。[m
%
[0;32m 《假乐》[m
[0;31m朝代：先秦[m
[0;33m作者：佚名[m
[0;37m假乐君子，显显令德，宜民宜人。受禄于天，保右命之，自天申之。
千禄百福，子孙千亿。穆穆皇皇，宜君宜王。不愆不忘，率由旧章。
威仪抑抑，德音秩秩。无怨无恶，率由群匹。受福无疆，四方之纲。
之纲之纪，燕及朋友。百辟卿士，媚于天子。不解于位，民之攸塈。[m
%
[0;32m 《吉日》[m
[0;31m朝代：先秦[m
[0;33m作者：佚名[m
[0;37m吉日维戊，既伯既祷。田车既好，四牡孔阜。升彼大阜，从其群丑。
吉日庚午，既差我马。兽之所同，麀鹿麌麌。漆沮之从，天子之所。
瞻彼中原，其祁孔有。儦儦俟俟，或群或友。悉率左右，以燕天子。
既张我弓，既挟我矢。发彼小豝，殪此大兕。以御宾客，且以酌醴。[m
%
[0;32m 《沧浪歌》[m
[0;31m朝代：先秦[m
[0;33m作者：佚名[m
[0;37m沧浪之水清兮，可以濯我缨；
沧浪之水浊兮，可以濯我足。[m
%
[0;32m 《击鼓》[m
[0;31m朝代：先秦[m
[0;33m作者：佚名[m
[0;37m击鼓其镗，踊跃用兵。土国城漕，我独南行。
从孙子仲，平陈与宋。不我以归，忧心有忡。
爰居爰处？爰丧其马？于以求之？于林之下。
死生契阔，与子成说。执子之手，与子偕老。
于嗟阔兮，不我活兮。于嗟洵兮，不我信兮。[m
%
[0;32m 《子产论政宽猛》[m
[0;31m朝代：先秦[m
[0;33m作者：左丘明[m
[0;37m　　郑子产有疾。谓子大叔曰：“我死，子必为政。唯有德者能以宽服民，其次莫如猛。夫火烈，民望而畏之，故鲜死焉。水懦弱，民狎而玩之，则多死焉，故宽难。”疾数月而卒。
　　大叔为政，不忍猛而宽。郑国多盗，取人于萑苻之泽。大叔悔之，曰：“吾早从夫子，不及此。”兴徒兵以攻萑苻之盗，尽杀之，盗少止。
　　仲尼曰：“善哉！政宽则民慢，慢则纠之以猛。猛则民残，残则施之以宽。宽以济猛；猛以济宽，政是以和。”《诗》曰：‘民亦劳止，汔可小康；惠此中国，以绥四方。’施之以宽也。‘毋从诡随，以谨无良；式遏寇虐，惨不畏明。’纠之以猛也。‘柔远能迩，以定我王。’平之以和也。又曰：‘不竞不絿，不刚不柔，布政优优，百禄是遒。’和之至也。”
　　及子产卒，仲尼闻之，出涕曰：“古之遗爱也。”[m
%
[0;32m 《慷慨歌》[m
[0;31m朝代：先秦[m
[0;33m作者：佚名[m
[0;37m贪吏而可为而不可为。
廉吏而可为而为可为。
贪吏而不可为者。
当时有污名。
而可为者。
子孙以家成。
廉吏而可为者当时有清名。
而不可为者。
子孙困穷被褐而负薪。
贪吏常苦富。
廉吏常苦贫。
独不见楚相孙叔敖。
廉洁不受钱。[m
%
[0;32m 《雄雉》[m
[0;31m朝代：先秦[m
[0;33m作者：佚名[m
[0;37m雄雉于飞，泄泄其羽。我之怀矣，自诒伊阻。
雄雉于飞，下上其音。展矣君子，实劳我心。
瞻彼日月，悠悠我思。道之云远，曷云能来？
百尔君子，不知德行。不忮不求，何用不臧。[m
%
[0;32m 《鳲鸠》[m
[0;31m朝代：先秦[m
[0;33m作者：佚名[m
[0;37m鳲鸠在桑，其子七兮。淑人君子，其仪一兮。其仪一兮，心如结兮。
鳲鸠在桑，其子在梅。淑人君子，其带伊丝。其带伊丝，其弁伊骐。
鳲鸠在桑，其子在棘。淑人君子，其仪不忒。其仪不忒，正是四国。
鳲鸠在桑，其子在榛。淑人君子，正是国人，正是国人。胡不万年？[m
%
[0;32m 《龙蛇歌》[m
[0;31m朝代：先秦[m
[0;33m作者：佚名[m
[0;37m有龙于飞，周遍天下。
五蛇从之，为之承辅。
龙返其乡，得其处所。
四蛇从之，得其露雨。
一蛇羞之，桥死于中野。[m
%
[0;32m 《宋城者讴》[m
[0;31m朝代：先秦[m
[0;33m作者：佚名[m
[0;37m睅其目。
皤其腹。
弃甲而复。
于思于思。
弃甲复来。
从其有皮。
丹漆若何。[m
%
[0;32m 《石鼓诗》[m
[0;31m朝代：先秦[m
[0;33m作者：佚名[m
[0;37m我来自东。
零雨奔流逆涌。
盈盈汁隰。
君子既涉。
我马流汧。
汧繄洎凄。
丞土。
驾言西归。
舫舟自廓。
徒骈趠趠。
惟舟以行。
或阴或阳。
极深以户。
出于水一方。
烝徒遑止。
其奔我以阻其乃事。[m
%
[0;32m 《生民》[m
[0;31m朝代：先秦[m
[0;33m作者：佚名[m
[0;37m厥初生民，时维姜嫄。生民如何？克禋克祀，以弗无子。履帝武敏歆，攸介攸止，载震载夙。载生载育，时维后稷。
诞弥厥月，先生如达。不拆不副，无菑无害。以赫厥灵。上帝不宁，不康禋祀，居然生子。(菑 同：灾)
诞寘之隘巷，牛羊腓字之。诞寘之平林，会伐平林。诞寘之寒冰，鸟覆翼之。鸟乃去矣，后稷呱矣。
实覃实訏，厥声载路。诞实匍匐，克岐克嶷。以就口食。蓺之荏菽，荏菽旆旆。禾役穟穟，麻麦幪幪，瓜瓞唪唪。
诞后稷之穑，有相之道。茀厥丰草，种之黄茂。实方实苞，实种实褎。实发实秀，实坚实好。实颖实栗，即有邰家室。
诞降嘉种，维秬维秠，维穈维芑。恒之秬秠，是获是亩。恒之穈芑，是任是负。以归肇祀。
诞我祀如何？或舂或揄，或簸或蹂。释之叟叟，烝之浮浮。载谋载惟。取萧祭脂，取羝以軷，载燔载烈，以兴嗣岁。
卬盛于豆，于豆于登。其香始升，上帝居歆。胡臭亶时。后稷肇祀。庶无罪悔，以迄于今。[m
%
[0;32m 《叔于田》[m
[0;31m朝代：先秦[m
[0;33m作者：佚名[m
[0;37m叔于田，巷无居人。岂无居人？不如叔也。洵美且仁。
叔于狩，巷无饮酒。岂无饮酒？不如叔也。洵美且好。
叔适野，巷无服马。岂无服马？不如叔也。洵美且武。[m
%
[0;32m 《丰年》[m
[0;31m朝代：先秦[m
[0;33m作者：佚名[m
[0;37m丰年多黍多稌，亦有高廪，万亿及秭。为酒为醴，烝畀祖妣。以洽百礼，降福孔皆。[m
%
[0;32m 《大唐歌》[m
[0;31m朝代：先秦[m
[0;33m作者：佚名[m
[0;37m舟张辟雍。
鶬鶬相从。
八风囘囘。
凤皇喈喈。[m
%
[0;32m 《武》[m
[0;31m朝代：先秦[m
[0;33m作者：佚名[m
[0;37m于皇武王！无竞维烈。允文文王，克开厥后。嗣武受之，胜殷遏刘，耆定尔功。[m
%
[0;32m 《玄鸟》[m
[0;31m朝代：先秦[m
[0;33m作者：佚名[m
[0;37m天命玄鸟，降而生商，宅殷土芒芒。古帝命武汤，正域彼四方。
方命厥后，奄有九有。商之先后，受命不殆，在武丁孙子。武丁孙子，武王靡不胜。
龙旂十乘，大糦是承。邦畿千里，维民所止，肇域彼四海。
四海来假，来假祁祁。景员维河。殷受命咸宜，百禄是何。[m
%
[0;32m 《烈祖》[m
[0;31m朝代：先秦[m
[0;33m作者：佚名[m
[0;37m嗟嗟烈祖！有秩斯祜。申锡无疆，及尔斯所。既载清酤，赉我思成。亦有和羹，既戒既平。鬷假无言，时靡有争。绥我眉寿，黄耇无疆。约軧错衡，八鸾鸧鸧。以假以享，我受命溥将。
自天降康，丰年穰穰。来假来飨，降福无疆。顾予烝尝，汤孙之将。[m
%
[0;32m 《载驰》[m
[0;31m朝代：先秦[m
[0;33m作者：佚名[m
[0;37m载驰载驱，归唁卫侯。驱马悠悠，言至于漕。大夫跋涉，我心则忧。
既不我嘉，不能旋反。视尔不臧，我思不远。
既不我嘉，不能旋济？视尔不臧，我思不閟。
陟彼阿丘，言采其蝱。女子善怀，亦各有行。许人尤之，众稚且狂。
我行其野，芃芃其麦。控于大邦，谁因谁极？大夫君子，无我有尤。百尔所思，不如我所之。[m
%
[0;32m 《板》[m
[0;31m朝代：先秦[m
[0;33m作者：佚名[m
[0;37m上帝板板，下民卒瘅。出话不然，为犹不远。靡圣管管。不实于亶。犹之未远，是用大谏。
天之方难，无然宪宪。天之方蹶，无然泄泄。辞之辑矣，民之洽矣。辞之怿矣，民之莫矣。
我虽异事，及尔同僚。我即尔谋，听我嚣嚣。我言维服，勿以为笑。先民有言，询于刍荛。
天之方虐，无然谑谑。老夫灌灌，小子蹻々。匪我言耄，尔用忧谑。多将熇熇，不可救药。
天之方懠。无为夸毗。威仪卒迷，善人载尸。民之方殿屎，则莫我敢葵？丧乱蔑资，曾莫惠我师？
天之牖民，如埙如篪，如璋如圭，如取如携。携无曰益，牖民孔易。民之多辟，无自立辟。
价人维藩，大师维垣，大邦维屏，大宗维翰，怀德维宁，宗子维城。无俾城坏，无独斯畏。
敬天之怒，无敢戏豫。敬天之渝，无敢驰驱。昊天曰明，及尔出王。昊天曰旦，及尔游衍。[m
%
[0;32m 《攻狄谣》[m
[0;31m朝代：先秦[m
[0;33m作者：佚名[m
[0;37m大冠若修剑拄颐。
攻狄不能下。
垒于梧丘。[m
%
[0;32m 《两小儿辩日 / 两小儿辩斗》[m
[0;31m朝代：先秦[m
[0;33m作者：列御寇[m
[0;37m孔子东游，见两小儿辩日，问其故。(辩日 一作：辩斗)
一儿曰：“我以日始出时去人近，而日中时远也。” 
一儿以日初出远，而日中时近也。
一儿曰：“日初出大如车盖，及日中则如盘盂，此不为远者小而近者大乎？”
一儿曰：“日初出沧沧凉凉，及其日中如探汤，此不为近者热而远者凉乎？”
孔子不能决也。
两小儿笑曰：“孰为汝多知乎？”[m
%
[0;32m 《招魂》[m
[0;31m朝代：先秦[m
[0;33m作者：屈原[m
[0;37m朕幼清以廉洁兮，身服义而未沫。
主此盛德兮，牵于俗而芜秽。
上无所考此盛德兮，长离殃而愁苦。
帝告巫阳曰：“有人在下，我欲辅之。
魂魄离散，汝筮予之。”
巫阳对曰：“掌梦！
上帝其难从；若必筮予之，
恐后之谢，不能复用。”
巫阳焉乃下招曰：
魂兮归来！去君之恒干，
何为四方些？舍君之乐处，
而离彼不祥些！
魂兮归来！东方不可以讬些。
长人千仞，惟魂是索些。
十日代出，流金铄石些。
彼皆习之，魂往必释些。
归来兮！不可以讬些。
魂兮归来！南方不可以止些。
雕题黑齿，得人肉以祀，以其骨为醢些。
蝮蛇蓁蓁，封狐千里些。
雄虺九首，往来倏忽，吞人以益其心些。
归来兮！不可久淫些。
魂兮归来！西方之害，流沙千里些。
旋入雷渊，爢散而不可止些。
幸而得脱，其外旷宇些。
赤蚁若象，玄蜂若壶些。
五谷不生，丛菅是食些。
其土烂人，求水无所得些。
彷徉无所倚，广大无所极些。
归来兮！恐自遗贼些。
魂兮归来！北方不可以止些。
增冰峨峨，飞雪千里些。
归来兮！不可以久些。
魂兮归来！君无上天些。
虎豹九关，啄害下人些。
一夫九首，拔木九千些。
豺狼从目，往来侁侁些。
悬人以嬉，投之深渊些。
致命于帝，然后得瞑些。
归来！往恐危身些。
魂兮归来！君无下此幽都些。
土伯九约，其角觺觺些。
敦脄血拇，逐人伂駓駓些。
参目虎首，其身若牛些。
此皆甘人，归来！恐自遗灾些。
魂兮归来！入修门些。
工祝招君，背行先些。
秦篝齐缕，郑绵络些。
招具该备，永啸呼些。
魂兮归来！反故居些。
天地四方，多贼奸些。
像设君室，静闲安些。
高堂邃宇，槛层轩些。
层台累榭，临高山些。
网户朱缀，刻方连些。
冬有穾厦，夏室寒些。
川谷径复，流潺湲些。
光风转蕙，氾崇兰些。
经堂入奥，朱尘筵些。
砥室翠翘，挂曲琼些。
翡翠珠被，烂齐光些。
蒻阿拂壁，罗帱张些。
纂组绮缟，结琦璜些。
室中之观，多珍怪些。
兰膏明烛，华容备些。
二八侍宿，射递代些。
九侯淑女，多迅众些。
盛鬋不同制，实满宫些。
容态好比，顺弥代些。
弱颜固植，謇其有意些。
姱容修态，絚洞房些。
蛾眉曼睩，目腾光些。
靡颜腻理，遗视矊些。
离榭修幕，侍君之闲些。
悲帷翠帐，饰高堂些。
红壁沙版，玄玉梁些。
仰观刻桷，画龙蛇些。
坐堂伏槛，临曲池些。
芙蓉始发，杂芰荷些。
紫茎屏风，文缘波些。
文异豹饰，侍陂陁些。
轩辌既低，步骑罗些。
兰薄户树，琼木篱些。
魂兮归来！何远为些？
室家遂宗，食多方些。
稻粢穱麦，挐黄梁些。
大苦醎酸，辛甘行些。
肥牛之腱，臑若芳些。
和酸若苦，陈吴羹些。
胹鳖炮羔，有柘浆些。
鹄酸臇凫，煎鸿鸧些。
露鸡臛蠵，厉而不爽些。
粔籹蜜饵，有餦餭些。
瑶浆蜜勺，实羽觞些。
挫糟冻饮，酎清凉些。
华酌既陈，有琼浆些。
归来反故室，敬而无妨些。
肴羞未通，女乐罗些。
敶钟按鼓，造新歌些。
《涉江》《采菱》，发《扬荷》些。
美人既醉，朱颜酡些。
嬉光眇视，目曾波些。
被文服纤，丽而不奇些。
长发曼鬋，艳陆离些。
二八齐容，起郑舞些。
衽若交竿，抚案下些。
竽瑟狂会，搷鸣鼓些。
宫庭震惊，发<激楚>些。
吴歈蔡讴，奏大吕些。
士女杂坐，乱而不分些。
放敶组缨，班其相纷些。
郑卫妖玩，来杂陈些。
《激楚》之结，独秀先些。
菎蔽象棋，有六簙些。
分曹并进，遒相迫些。
成枭而牟，呼五白些。
晋制犀比，费白日些。
铿钟摇簴，揳梓瑟些。
娱酒不废，沈日夜些。
兰膏明烛，华灯错些。
结撰至思，兰芳假些。
人有所极，同心赋些。
酎饮尽欢，乐先故些。
魂兮归来！反故居些。
乱曰：
献岁发春兮，汨吾南征。
菉蘋齐叶兮，白芷生。
路贯庐江兮，左长薄。
倚沼畦瀛兮，遥望博。
青骊结驷兮，齐千乘。
悬火延起兮，玄颜烝。
步及骤处兮，诱骋先。
抑骛若通兮，引车右还。
与王趋梦兮，课后先。
君王亲发兮，惮青兕。
朱明承夜兮，时不可以淹。
皋兰被径兮，斯路渐。
湛湛江水兮，上有枫。
目极千里兮，伤春心。
魂兮归来，哀江南！[m
%
[0;32m 《载驱》[m
[0;31m朝代：先秦[m
[0;33m作者：佚名[m
[0;37m载驱薄薄，簟茀朱鞹。
鲁道有荡，齐子发夕。
四骊济济，垂辔沵沵。
鲁道有荡，齐子岂弟。
汶水汤汤，行人彭彭。
鲁道有荡，齐子翱翔。
汶水滔滔，行人儦儦。
鲁道有荡，齐子游遨。[m
%
[0;32m 《小戎》[m
[0;31m朝代：先秦[m
[0;33m作者：佚名[m
[0;37m小戎俴收，五楘梁辀。游环胁驱，阴靷鋈续。文茵畅毂，驾我骐馵。言念君子，温其如玉。在其板屋，乱我心曲。
四牡孔阜，六辔在手。骐骝是中，騧骊是骖。龙盾之合，鋈以觼軜。言念君子，温其在邑。方何为期？胡然我念之。
俴驷孔群，厹矛鋈錞。蒙伐有苑，虎韔镂膺。交韔二弓，竹闭绲滕。言念君子，载寝载兴。厌厌良人，秩秩德音。[m
%
[0;32m 《云汉》[m
[0;31m朝代：先秦[m
[0;33m作者：佚名[m
[0;37m倬彼云汉，昭回于天。王曰：於乎！何辜今之人？天降丧乱，饥馑荐臻。靡神不举，靡爱斯牲。圭壁既卒，宁莫我听？
旱既大甚，蕴隆虫虫。不殄禋祀，自郊徂宫。上下奠瘗，靡神不宗。后稷不克，上帝不临。耗斁下土，宁丁我梗
旱既大甚，则不可推。兢兢业业，如霆如雷。周余黎民，靡有孑遗。昊天上帝，则不我遗。胡不相畏？先祖于摧。
旱既大甚，则不可沮。赫赫炎炎，云我无所。大命近止，靡瞻靡顾。群公先正，则不我助。父母先祖，胡宁忍予？
旱既大甚，涤涤山川。旱魃为虐，如惔如焚。我心惮暑，忧心如熏。群公先正，则不我闻。昊天上帝，宁俾我遁？
旱既大甚，黾勉畏去。胡宁瘨我以旱？憯不知其故。祈年孔夙，方社不莫。昊天上帝，则不我虞。
敬恭明神，宜无悔怒。旱既大甚，散无友纪。鞫哉庶正，疚哉冢宰。趣马师氏，膳夫左右。靡人不周。无不能止，瞻卬昊天，云如何里！
瞻卬昊天，有嘒其星。大夫君子，昭假无赢。大命近止，无弃尔成。何求为我。以戾庶正。瞻卬昊天，曷惠其宁？[m
%
[0;32m 《九章》[m
[0;31m朝代：先秦[m
[0;33m作者：屈原[m
[0;37m惜诵
　　惜诵以致愍兮，发愤以抒情。
　　所作忠而言之兮，指苍天以为正。
　　令五帝使折中兮，戒六神与向服。
　　俾山川以备御兮，命咎繇使听直。
　　竭忠诚而事君兮，反离群而赘肬。
　　忘儇媚以背众兮，待明君其知之。
　　言与行其可迹兮，情与貌其不变。
　　故相臣莫若君兮，所以证之不远。
　　吾谊先君而后身兮，羌众人之所仇也。
　　专惟君而无他兮，又众兆之所雠也。
　　壹心而不豫兮，羌无可保也。
　　疾亲君而无他兮，有招祸之道也。
　　思君其莫我忠兮，忽忘身之贱贫。
　　事君而不贰兮，迷不知宠之门。
　　患何罪以遇罚兮，亦非余之所志也。
　　行不群以巅越兮，又众兆之所咍也。
　　纷逢尤以离谤兮，謇不可释也。
　　情沉抑而不达兮，又蔽而莫之白也。
　　心郁邑余侘傺兮，又莫察余之中情。
　　固烦言不可结而诒兮，愿陈志而无路。
　　退静默而莫余知兮，进号呼又莫吾闻。
　　申侘傺之烦惑兮，中闷瞀之忳忳。
　　昔余梦登天兮，魂中道而无杭。
　　吾使厉神占之兮，曰有志极而无旁。
　　终危独以离异兮，曰君可思而不可恃。
　　故众口其铄金兮，初若是而逢殆。
　　惩于羹者而吹齑兮，何不变此志也？
　　欲释阶而登天兮，犹有曩之态也。
　　众骇遽以离心兮，又何以为此伴也？
　　同极而异路兮，又何以为此援也？
　　晋申生之孝子兮，父信谗而不好。
　　行婞直而不豫兮，鲧功用而不就。
　　吾闻作忠以造怨兮，忽谓之过言。
　　九折臂而成医兮，吾至今而知其信然。
　　矰弋机而在上兮，罻罗张而在下。
　　设张辟以娱君兮，愿侧身而无所。
　　欲儃徊以干傺兮，恐重患而离尤。
　　欲高飞而远集兮，君罔谓汝何之？
　　欲横奔而失路兮，盖志坚而不忍。
　　背膺牉以交痛兮，心郁结而纡轸。
　　擣木兰以矫蕙兮，糳申椒以为粮。
　　播江离与滋菊兮，愿春日以为糗芳。
　　恐情质之不信兮，故重著以自明。
　　矫兹媚以私处兮，愿曾思而远身。
涉江
　　余幼好此奇服兮，年既老而不衰。
　　带长铗之陆离兮，冠切云之崔嵬，
　　被明月兮佩宝璐。
　　世混浊而莫余知兮，吾方高驰而不顾。
　　驾青虬兮骖白螭，吾与重华游兮瑶之圃。
　　登昆仑兮食玉英，与天地兮同寿，
　　与日月兮同光。
　　哀南夷之莫吾知兮，旦余济乎江湘。
　　乘鄂渚而反顾兮，欸秋冬之绪风。
　　步余马兮山皋，邸余车兮方林。
　　乘舲船余上沅兮，齐吴榜以击汰。
　　船容与而不进兮，淹回水而疑滞。
　　朝发枉渚兮，夕宿辰阳。
　　苟余心其端直兮，虽僻远之何伤。
　　入溆浦余儃徊兮，迷不知吾所如。
　　深林杳以冥冥兮，乃猿狖之所居。
　　山峻高以蔽日兮，下幽晦以多雨。
　　霰雪纷其无垠兮，云霏霏而承宇。
　　哀吾生之无乐兮，幽独处乎山中。
　　吾不能变心而从俗兮，固将愁苦而终穷。
　　接舆髡首兮，桑扈臝行。
　　忠不必用兮，贤不必以。
　　伍子逢殃兮，比干菹醢。
　　与前世而皆然兮，吾又何怨乎今之人！
　　余将董道而不豫兮，固将重昏而终身！
　　乱曰：鸾鸟凤皇，日以远兮。
　　燕雀乌鹊，巢堂坛兮。
　　露申辛夷，死林薄兮。
　　腥臊并御，芳不得薄兮。
　　阴阳易位，时不当兮。
　　怀信佗傺，忽乎吾将行兮！
哀郢
　　皇天之不纯命兮，何百姓之震愆？
　　民离散而相失兮，方仲春而东迁。
　　去故乡而就远兮，遵江夏以流亡。
　　出国门而轸怀兮，甲之鼂吾以行。
　　发郢都而去闾兮，怊荒忽其焉极？
　　楫齐扬以容与兮，哀见君而不再得。
　　望长楸而太息兮，涕淫淫其若霰。
　　过夏首而西浮兮，顾龙门而不见。
　　心婵媛而伤怀兮，眇不知其所蹠。
　　顺风波以从流兮，焉洋洋而为客。
　　凌阳侯之汜滥兮，忽翱翔之焉薄。
　　心絓结而不解兮，思蹇产而不释。
　　将运舟而下浮兮，上洞庭而下江。
　　去终古之所居兮，今逍遥而来东。
　　羌灵魂之欲归兮，何须臾而忘反。
　　背夏浦而西思兮，哀故都之日远。
　　登大坟以远望兮，聊以舒吾忧心。
　　哀州土之平乐兮，悲江介之遗风。
　　当陵阳之焉至兮，淼南渡之焉如？
　　曾不知夏之为丘兮，孰两东门之可芜？
　　心不怡之长久兮，忧与愁其相接。
　　惟郢路之辽远兮，江与夏之不可涉。
　　忽若不信兮，至今九年而不复。
　　惨郁郁而不通兮，蹇侘傺而含慼。
　　外承欢之汋约兮，谌荏弱而难持。
　　忠湛湛而愿进兮，妒被离而鄣之。
　　尧舜之抗行兮，瞭杳杳而薄天。
　　众谗人之嫉妒兮，被以不慈之伪名。
　　憎愠惀之修美兮，好夫人之慷慨。
　　众踥蹀而日进兮，美超远而逾迈。
　　乱曰：
　　曼余目以流观兮，冀一反之何时？
　　鸟飞反故乡兮，狐死必首丘。
　　信非吾罪而弃逐兮，何日夜而忘之？
抽思
　　心郁郁之忧思兮，独永叹乎增伤。
　　思蹇产之不释兮，曼遭夜之方长。
　　悲秋风之动容兮，何回极之浮浮。
　　数惟荪之多怒兮，伤余心之忧忧。
　　愿摇起而横奔兮，览民尤以自镇。
　　结微情以陈词兮，矫以遗夫美人。
　　昔君与我诚言兮，曰黄昏以为期。
　　羌中道而回畔兮，反既有此他志。
　　憍吾以其美好兮，览余以其修姱。
　　与余言而不信兮，盖为余而造怒。
　　愿承閒而自察兮，心震悼而不敢。
　　悲夷犹而冀进兮，心怛伤之憺憺。
　　兹历情以陈辞兮，荪详聋而不闻。
　　固切人之不媚兮，众果以我为患。
　　初吾所陈之耿著兮，岂至今其庸亡？
　　何独乐斯之謇謇兮？愿荪美之可光。
　　望三王以为像兮，指彭咸以为仪。
　　夫何极而不至兮，故远闻而难亏。
　　善不由外来兮，名不可以虚作。
　　孰无施而有报兮，孰不实而有获？
　　少歌曰：
　　与美人抽思兮，并日夜而无正。
　　憍吾以其美好兮，敖朕辞而不听。
　　倡曰：有鸟自南兮，来集汉北。
　　好姱佳丽兮，牉独处此异域。
　　惸茕独而不群兮，又无良媒在其侧。
　　道卓远而日忘兮，愿自申而不得。
　　望北山而流涕兮，临流水而太息。
　　望孟夏之短夜兮，何晦明之若岁？
　　惟郢路之辽远兮，魂一夕而九逝。
　　曾不知路之曲直兮，南指月与列星。
　　愿径逝而未得兮，魂识路之营营。
　　何灵魂之信直兮，人之心不与吾心同！
　　理弱而媒不通兮，尚不知余之从容。
　　乱曰：
　　长濑湍流，溯江潭兮。
　　狂顾南行，聊以娱心兮。
　　轸石崴嵬，蹇吾愿兮。
　　超回志度，行隐进兮。
　　低徊夷犹，宿北姑兮。
　　烦冤瞀容，实沛徂兮。
　　愁叹苦神，灵遥思兮。
　　路远处幽，又无行媒兮。
　　道思作颂，聊以自救兮。
　　忧心不遂，斯言谁告兮。
怀沙
　　滔滔孟夏兮，草木莽莽。
　　伤怀永哀兮，汩徂南土。
　　眴兮杳杳，孔静幽默。
　　郁结纡轸兮，离慜而长鞠。
　　抚情效志兮，冤屈而自抑。
　　刓方以为圜兮，常度未替。
　　易初本迪兮，君子所鄙。
　　章画志墨兮，前图未改。
　　内厚质正兮，大人所盛。
　　巧倕不斲兮，孰察其拨正。
　　玄文处幽兮，矇瞍谓之不章；
　　离娄微睇兮，瞽以为无明。
　　变白以为黑兮，倒上以为下。
　　凤皇在笯兮，鸡鹜翔舞。
　　同糅玉石兮，一概而相量。
　　夫惟党人之鄙固兮，羌不知余之所臧。
　　任重载盛兮，陷滞而不济。
　　怀瑾握瑜兮，穷不知所示。
　　邑犬之群吠兮，吠所怪也。
　　非俊疑杰兮，固庸态也。
　　文质疏内兮，众不知余之异采。
　　材朴委积兮，莫知余之所有。
　　重仁袭义兮，谨厚以为丰。
　　重华不可遌兮，孰知余之从容！
　　古固有不并兮，岂知其何故也？
　　汤禹久远兮，邈而不可慕也？
　　惩违改忿兮，抑心而自强。
　　离慜而不迁兮，愿志之有像。
　　进路北次兮，日昧昧其将暮。
　　舒忧娱哀兮，限之以大故。
　　乱曰：
　　浩浩沅湘，分流汩兮。
　　修路幽蔽，道远忽兮。
　　怀质抱情，独无匹兮。
　　伯乐既没，骥焉程兮。
　　民生禀命，各有所错兮。
　　定心广志，余何所畏惧兮？
　　曾伤爰哀，永叹喟兮。
　　世浑浊莫吾知，人心不可谓兮。
　　知死不可让，愿勿爱兮。
　　明告君子，吾将以为类兮。
思美人
　　思美人兮，揽涕而竚眙。
　　媒绝路阻兮，言不可结而诒。
　　蹇蹇之烦冤兮，陷滞而不发。
　　申旦以舒中情兮，志沉菀而莫达。
　　愿寄言于浮云兮，遇丰隆而不将。
　　因归鸟而致辞兮，羌迅高而难当。
　　高辛之灵盛兮，遭玄鸟而致诒。
　　欲变节以从俗兮，媿易初而屈志。
　　独历年而离愍兮，羌凭心犹未化。
　　宁隐闵而寿考兮，何变易之可为！
　　知前辙之不遂兮，未改此度。
　　车既覆而马颠兮，蹇独怀此异路。
　　勒骐骥而更驾兮，造父为我操之，
　　迁逡次而勿驱兮，聊假日以须是时。
　　指嶓冢之西隈兮，与纁黄以为期。
　　开春发岁兮，白日出之悠悠。
　　吾将荡志而愉乐兮，遵江夏以娱忧。
　　揽大薄之芳茝兮，搴长洲之宿莽。
　　惜吾不及古人兮，吾谁与玩此芳草？
　　解萹薄与杂菜兮，备以为交佩。
　　佩缤纷以缭转兮，遂萎绝而离异。
　　吾且儃徊以娱忧兮，观南人之变态。
　　窃快在中心兮，扬厥凭而不竢。
　　芳与泽其杂糅兮，羌芳华自中出。
　　纷郁郁其远蒸兮，满内而外扬。
　　情与质信可保兮，羌居蔽而闻章。
　　令薜荔以为理兮，惮举趾而缘木。
　　因芙蓉而为媒兮，惮褰裳而濡足。
　　登高吾不说兮，入下吾不能。
　　固朕形之不服兮，然容与而狐疑。
　　广遂前画兮，未改此度也。
　　命则处幽吾将罢兮，愿及白日之未暮也。
　　独茕茕而南行兮，思彭咸之故也。
惜往日
　　惜往日之曾信兮，受命诏以昭时。
　　奉先功以照下兮，明法度之嫌疑。
　　国富强而法立兮，属贞臣而日竢。
　　秘密事之载心兮，虽过失犹弗治。
　　心纯庞而不泄兮，遭谗人而嫉之。
　　君含怒而待臣兮，不清澈其然否。
　　蔽晦君之聪明兮，虚惑误又以欺。
　　弗参验以考实兮，远迁臣而弗思。
　　信谗谀之浑浊兮，盛气志而过之。
　　何贞臣之无罪兮，被离谤而见尤。
　　惭光景之诚信兮，身幽隐而备之。
　　临沅湘之玄渊兮，遂自忍而沉流。
　　卒没身而绝名兮，惜壅君之不昭。
　　君无度而弗察兮，使芳草为薮幽。
　　焉舒情而抽信兮，恬死亡而不聊。
　　独障壅而弊隐兮，使贞臣为无由。
　　闻百里之为虏兮，伊尹烹于庖厨。
　　吕望屠于朝歌兮，宁戚歌而饭牛。
　　不逢汤武与桓缪兮，世孰云而知之。
　　吴信谗而弗味兮，子胥死而后忧。
　　介子忠而立枯兮，文君寤而追求。
　　封介山而为之禁兮，报大德之优游。
　　思久故之亲身兮，因缟素而哭之。
　　或忠信而死节兮，或訑谩而不疑。
　　弗省察而按实兮，听谗人之虚辞。
　　芳与泽其杂糅兮，孰申旦而别之？
　　何芳草之早殀兮，微霜降而下戒。
　　谅聪不明而蔽壅兮，使谗谀而日得。
　　自前世之嫉贤兮，谓蕙若其不可佩。
　　妒佳冶之芬芳兮，嫫母姣而自好。
　　虽有西施之美容兮，谗妒入以自代。
　　愿陈情以白行兮，得罪过之不意。
　　情冤见之日明兮，如列宿之错置。
　　乘骐骥而驰骋兮，无辔衔而自载；
　　乘泛泭以下流兮，无舟楫而自备。
　　背法度而心治兮，辟与此其无异。
　　宁溘死而流亡兮，恐祸殃之有再。
　　不毕辞而赴渊兮，惜壅君之不识。
橘颂
　　后皇嘉树，橘徕服兮。
　　受命不迁，生南国兮。
　　深固难徙，更壹志兮。
　　绿叶素荣，纷其可喜兮。
　　曾枝剡棘，圆果抟兮。
　　青黄杂糅，文章烂兮。
　　精色内白，类任道兮。
　　纷緼宜修，姱而不丑兮。
　　嗟尔幼志，有以异兮。
　　独立不迁，岂不可喜兮？
　　深固难徙，廓其无求兮。
　　苏世独立，横而不流兮。
　　闭心自慎，终不失过兮。
　　秉德无私，参天地兮。
　　愿岁并谢，与长友兮。
　　淑离不淫，梗其有理兮。
　　年岁虽少，可师长兮。
　　行比伯夷，置以为像兮。
悲回风
　　悲回风之摇蕙兮，心冤结而内伤。
　　物有微而陨性兮，声有隐而先倡。
　　夫何彭咸之造思兮，暨志介而不忘！
　　万变其情岂可盖兮，孰虚伪之可长？
　　鸟兽鸣以号群兮，草苴比而不芳。
　　鱼葺鳞以自别兮，蛟龙隐其文章。
　　故荼荠不同亩兮，兰茝幽而独芳。
　　惟佳人之永都兮，更统世以自贶。
　　眇远志之所及兮，怜浮云之相羊。
　　介眇志之所惑兮，窃赋诗之所明。
　　惟佳人之独怀兮，折若椒以自处。
　　曾歔欷之嗟嗟兮，独隐伏而思虑。
　　涕泣交而凄凄兮，思不眠以至曙。
　　终长夜之曼曼兮，掩此哀而不去。
　　寤从容以周流兮，聊逍遥以自恃。
　　伤太息之愍怜兮，气于邑而不可止。
　　糺思心以为纕兮，编愁苦以为膺。
　　折若木以弊光兮，随飘风之所仍。
　　存彷佛而不见兮，心踊跃其若汤。
　　抚珮衽以案志兮，超惘惘而遂行。
　　岁曶曶其若颓兮，时亦冉冉而将至。
　　薠蘅槁而节离兮，芳以歇而不比。
　　怜思心之不可惩兮，证此言之不可聊。
　　宁溘死而流亡兮，不忍此心之常愁。
　　孤子吟而抆泪兮，放子出而不还。
　　孰能思而不隐兮，照彭咸之所闻。
　　登石峦以远望兮，路眇眇之默默。
　　入景响之无应兮，闻省想而不可得。
　　愁郁郁之无快兮，居戚戚而不可解。
　　心鞿羁而不开兮，气缭转而自缔。
　　穆眇眇之无垠兮，莽芒芒之无仪。
　　声有隐而相感兮，物有纯而不可为。
　　邈漫漫之不可量兮，缥绵绵之不可纡。
　　愁悄悄之常悲兮，翩冥冥之不可娱。
　　凌大波而流风兮，讬彭咸之所居。
　　上高岩之峭岸兮，处雌蜺之标颠。
　　据青冥而摅虹兮，遂儵忽而扪天。
　　吸湛露之浮源兮，漱凝霜之雰雰。
　　依风穴以自息兮，忽倾寤以婵媛。
　　冯昆仑以澂雾兮，隐渂山以清江。
　　惮涌湍之礚礚兮，听波声之汹汹。
　　纷容容之无经兮，罔芒芒之无纪。
　　轧洋洋之无从兮，驰委移之焉止？
　　漂翻翻其上下兮，翼遥遥其左右。
　　氾潏潏其前后兮，伴张驰之信期。
　　观炎气之相仍兮，窥烟液之所积。
　　悲霜雪之俱下兮，听潮水之相击。
　　借光景以往来兮，施黄棘之枉策。
　　求介子之所存兮，见伯夷之放迹。
　　心调度而弗去兮，刻著志之无适。
　　曰吾怨往昔之所冀兮，悼来者之悐悐。
　　浮江淮而入海兮，从子胥而自适。
　　望大河之洲渚兮，悲申徒之抗迹。
　　骤谏君而不听兮，重任石之何益？
　　心絓结而不解兮，思蹇产而不释。[m
%
[0;32m 《鱼丽》[m
[0;31m朝代：先秦[m
[0;33m作者：佚名[m
[0;37m鱼丽于罶，鲿鲨。君子有酒，旨且多。
鱼丽于罶，鲂鳢。君子有酒，多且旨。
鱼丽于罶，鰋鲤。君子有酒，旨且有。物其多矣，
维其嘉矣！物其旨矣，维其偕矣！物其有矣，维其时矣！[m
%
[0;32m 《麟之趾》[m
[0;31m朝代：先秦[m
[0;33m作者：佚名[m
[0;37m麟之趾，振振公子，于嗟麟兮。
麟之定，振振公姓，于嗟麟兮。
麟之角，振振公族，于嗟麟兮。[m
%
[0;32m 《思齐》[m
[0;31m朝代：先秦[m
[0;33m作者：佚名[m
[0;37m思齐大任，文王之母，思媚周姜，京室之妇。大姒嗣徽音，则百斯男。
惠于宗公，神罔时怨，神罔时恫。刑于寡妻，至于兄弟，以御于家邦。
雍雍在宫，肃肃在庙。不显亦临，无射亦保。
肆戎疾不殄，烈假不瑕。不闻亦式，不谏亦入。肆成人有德，小子有造。古之人无斁，誉髦斯士。[m
%
[0;32m 《东方之日》[m
[0;31m朝代：先秦[m
[0;33m作者：佚名[m
[0;37m东方之日兮，彼姝者子，在我室兮。在我室兮，履我即兮。
东方之月兮，彼姝者子，在我闼兮。在我闼兮，履我发兮。[m
%
[0;32m 《后汉书引逸诗》[m
[0;31m朝代：先秦[m
[0;33m作者：佚名[m
[0;37m皎皎练丝。
在所染之。[m
%
[0;32m 《投壶辞》[m
[0;31m朝代：先秦[m
[0;33m作者：佚名[m
[0;37m有酒如淮。
有肉如坻。
寡君中此。
为诸侯师。
有酒如渑。
有肉如陵。
寡君中此。
与君代兴。[m
%
[0;32m 《破斧》[m
[0;31m朝代：先秦[m
[0;33m作者：佚名[m
[0;37m既破我斧，又缺我斨。周公东征，四国是皇。哀我人斯，亦孔之将。
既破我斧，又缺我锜。周公东征，四国是吪。哀我人斯，亦孔之嘉。
既破我斧，又缺我銶。周公东征，四国是遒。哀我人斯，亦孔之休。[m
%
[0;32m 《苛政猛于虎》[m
[0;31m朝代：先秦[m
[0;33m作者：佚名[m
[0;37m　　孔子过泰山侧 ，有妇人哭于墓者而哀，夫子式而听之，使子路问之，曰：“子之哭也，壹似重有忧者。”而曰：“然。昔者吾舅死于虎，吾夫又死焉，今吾子又死焉。”夫子曰：“何为不去也？”曰：“无苛政。”夫子曰：“小子识之：苛政猛于虎也。”
　　出自《十三经注疏》本《礼记·檀弓下》。[m
%
[0;32m 《冯谖客孟尝君》[m
[0;31m朝代：先秦[m
[0;33m作者：佚名[m
[0;37m　　齐人有冯谖者，贫乏不能自存，使人属孟尝君，愿寄食门下。孟尝君曰：“客何好？”曰：“客无好也。”曰：“客何能？”曰：“客无能也。”孟尝君笑而受之曰：“诺。”
　　左右以君贱之也，食以草具。居有顷，倚柱弹其剑，歌曰：“长铗归来乎！食无鱼。”左右以告。孟尝君曰：“食之，比门下之客。”居有顷，复弹其铗，歌曰：“长铗归来乎！出无车。”左右皆笑之，以告。孟尝君曰：“为之驾，比门下之车客。”于是乘其车，揭其剑，过其友曰：“孟尝君客我。”后有顷，复弹其剑铗，歌曰：“长铗归来乎！无以为家。”左右皆恶之，以为贪而不知足。孟尝君问：“冯公有亲乎？”对曰，“有老母。”孟尝君使人给其食用，无使乏。于是冯谖不复歌。 
　　后孟尝君出记，问门下诸客：“谁习计会，能为文收责于薛者乎？”冯谖署曰：“能。”孟尝君怪之，曰：“此谁也？”左右曰：“乃歌夫长铗归来者也。”孟尝君笑曰：“客果有能也，吾负之，未尝见也。”请而见之，谢曰：“文倦于事，愦于忧，而性懧愚，沉于国家之事，开罪于先生。先生不羞，乃有意欲为收责于薛乎？”冯谖曰：“愿之。”于是约车治装，载券契而行，辞曰：“责毕收，以何市而反？”孟尝君曰：“视吾家所寡有者。”
　　驱而之薛，使吏召诸民当偿者，悉来合券。券遍合，起，矫命，以责赐诸民。因烧其券。民称万岁。
　　长驱到齐，晨而求见。孟尝君怪其疾也，衣冠而见之，曰：“责毕收乎？来何疾也！”曰：“收毕矣。”“以何市而反？”冯谖曰；“君之‘视吾家所寡有者’。臣窃计，君宫中积珍宝，狗马实外厩，美人充下陈。君家所寡有者，以义耳！窃以为君市义。”孟尝君曰：“市义奈何？”曰：“今君有区区之薛，不拊爱子其民，因而贾利之。臣窃矫君命，以责赐诸民，因烧其券，民称万岁。乃臣所以为君市义也。”孟尝君不悦，曰：“诺，先生休矣！”
　　后期年，齐王谓孟尝君曰：“寡人不敢以先王之臣为臣。”孟尝君就国于薛，未至百里，民扶老携幼，迎君道中。孟尝君顾谓冯谖：“先生所为文市义者，乃今日见之。”
　　冯谖曰：“狡兔有三窟，仅得免其死耳；今君有一窟，未得高枕而卧也。请为君复凿二窟。”孟尝君予车五十乘，金五百斤，西游于梁，谓惠王曰：“齐放其大臣孟尝君于诸侯，诸侯先迎之者，富而兵强。”于是梁王虚上位，以故相为上将军，遣使者黄金千斤，车百乘，往聘孟尝君。冯谖先驱，诫孟尝君曰：“千金，重币也；百乘，显使也。齐其闻之矣。”梁使三反，孟尝君固辞不往也。 
　　齐王闻之，君臣恐惧，遣太傅赍黄金千斤、文车二驷，服剑一，封书，谢孟尝君曰：“寡人不祥，被于宗庙之祟，沉于谄谀之臣，开罪于君。寡人不足为也；愿君顾先王之宗庙，姑反国统万人乎！”冯谖诫孟尝君曰：“愿请先王之祭器，立宗庙于薛。”庙成，还报孟尝君曰：“三窟已就，君姑高枕为乐矣。”
　　孟尝君为相数十年，无纤介之祸者，冯谖之计也。[m
%
[0;32m 《承宫樵薪苦学》[m
[0;31m朝代：先秦[m
[0;33m作者：佚名[m
[0;37m　　承宫，琅邪姑幕人。少孤，年八岁，为人牧猪。乡里徐子盛明《春秋》经，授诸生数百人。宫过其庐下，见诸生讲诵，好之，因忘其猪而听经。猪主怪其不还，寻之。见而欲笞之。门下生共禁，乃止，因留宫门下。樵薪执苦，数十年间，遂通其经。[m
%
[0;32m 《掩耳盗铃》[m
[0;31m朝代：先秦[m
[0;33m作者：吕不韦 撰[m
[0;37m　　范氏之亡也，百姓有得钟者，欲负而走，则钟大不可负；以锤毁之，钟况然有声。恐人闻之而夺己也，遽掩其耳。恶人闻之，可也；恶己自闻之，悖也！[m
%
[0;32m 《荀子引民语》[m
[0;31m朝代：先秦[m
[0;33m作者：佚名[m
[0;37m欲富乎。
忍耻矣。
倾绝矣。
故旧矣。
与义分背矣。[m
%
[0;32m 《燕燕》[m
[0;31m朝代：先秦[m
[0;33m作者：佚名[m
[0;37m燕燕于飞，差池其羽。之子于归，远送于野。瞻望弗及，泣涕如雨。
燕燕于飞，颉之颃之。之子于归，远于将之。瞻望弗及，伫立以泣。
燕燕于飞，下上其音。之子于归，远送于南。瞻望弗及，实劳我心。
仲氏任只，其心塞渊。终温且惠，淑慎其身。先君之思，以勖寡人。[m
%
[0;32m 《衡门》[m
[0;31m朝代：先秦[m
[0;33m作者：佚名[m
[0;37m衡门之下，可以栖迟。泌之洋洋，可以乐饥。
岂其食鱼，必河之鲂？岂其取妻，必齐之姜？
岂其食鱼，必河之鲤？岂其取妻，必宋之子？[m
%
[0;32m 《伐木》[m
[0;31m朝代：先秦[m
[0;33m作者：佚名[m
[0;37m伐木丁丁，鸟鸣嘤嘤。出自幽谷，迁于乔木。嘤其鸣矣，求其友声。
相彼鸟矣，犹求友声。矧伊人矣，不求友生？神之听之，终和且平。
伐木许许，酾酒有藇！既有肥羜，以速诸父。宁适不来，微我弗顾。
於粲洒扫，陈馈八簋。既有肥牡，以速诸舅。宁适不来，微我有咎。
伐木于阪，酾酒有衍。笾豆有践，兄弟无远。民之失德，乾餱以愆。
有酒湑我，无酒酤我。坎坎鼓我，蹲蹲舞我。迨我暇矣，饮此湑矣。[m
%
[0;32m 《赵威后问齐使》[m
[0;31m朝代：先秦[m
[0;33m作者：佚名[m
[0;37m　　齐王使使者问赵威后。书未发，威后问使者曰：“岁亦无恙邪？民亦无恙邪？王亦无恙邪？”使者不说，曰：“臣奉使使威后，今不问王而先问岁与民，岂先贱而后尊贵者乎？”威后曰：“不然，苟无岁，何以有民？苟无民， 何以有君？故有舍本而问末者耶？”
　　乃进而问之曰：“齐有处士曰锺离子，无恙耶？是其为人也，有粮者亦食，无粮者亦食；有衣者亦衣，无衣者亦衣。是助王养其民也，何以至今不业也？叶阳子无恙乎？是其为人，哀鳏寡，恤孤独，振困穷，补不足。是助王息其民者也，何以至今不业也？北宫之女婴儿子无恙耶？彻其环瑱，至老不嫁，以养父母。是皆率民而出于孝情者也，胡为至今不朝也?此二士弗业，一女不朝，何以王齐国，子万民乎？於陵子仲尚存乎？是其为人也，上不臣于王，下不治其家，中不索交诸侯。此率民而出于无用者，何为至今不杀乎？”[m
%
[0;32m 《慎子引谚》[m
[0;31m朝代：先秦[m
[0;33m作者：佚名[m
[0;37m不聪不明。
不能为王。
不瞽不聋。
不能为公。[m
%
[0;32m 《瞻彼洛矣》[m
[0;31m朝代：先秦[m
[0;33m作者：佚名[m
[0;37m瞻彼洛矣，维水泱泱。君子至止，福禄如茨。韎韐有奭，以作六师。
瞻彼洛矣，维水泱泱。君子至止，鞸琫有珌。君子万年，保其家室。
瞻彼洛矣，维水泱泱。君子至止，福禄既同。君子万年，保其家邦。[m
%
[0;32m 《桑柔》[m
[0;31m朝代：先秦[m
[0;33m作者：佚名[m
[0;37m菀彼桑柔，其下侯旬，捋采其刘，瘼此下民。不殄心忧，仓兄填兮。倬彼昊天，宁不我矜？
四牡骙骙，旟旐有翩。乱生不夷，靡国不泯。民靡有黎，具祸以烬。于乎有哀，国步斯频。
国步灭资，天不我将。靡所止疑，云徂何往？君子实维，秉心无竞。谁生厉阶，至今为梗？
忧心殷殷，念我土宇。我生不辰，逢天僤怒。自西徂东，靡所定处。多我觏痻，孔棘我圉。
为谋为毖，乱况斯削。告尔忧恤，诲尔序爵。谁能执热，逝不以濯？其何能淑，载胥及溺。
如彼溯风，亦孔之僾。民有肃心，荓云不逮。好是稼穑，力民代食。稼穑维宝，代食维好？
天降丧乱，灭我立王。降此蟊贼，稼穑卒痒。哀恫中国，具赘卒荒。靡有旅力，以念穹苍。
维此惠君，民人所瞻。秉心宣犹，考慎其相。维彼不顺，自独俾臧。自有肺肠，俾民卒狂。
瞻彼中林，甡甡其鹿。朋友已谮，不胥以谷。人亦有言：进退维谷。
维此圣人，瞻言百里。维彼愚人，覆狂以喜。匪言不能，胡斯畏忌？
维此良人，弗求弗迪。维彼忍心，是顾是复。民之贪乱，宁为荼毒。
大风有隧，有空大谷。维此良人，作为式谷。维彼不顺，征以中垢。
大风有隧，贪人败类。听言则对，诵言如醉。匪用其良，复俾我悖。
嗟尔朋友，予岂不知而作。如彼飞虫，时亦弋获。既之阴女，反予来赫。
民之罔极，职凉善背。为民不利，如云不克。民之回遹，职竞用力。
民之未戾，职盗为寇。凉曰不可，覆背善詈。虽曰匪予，既作尔歌！[m
%
[0;32m 《终风》[m
[0;31m朝代：先秦[m
[0;33m作者：佚名[m
[0;37m终风且暴，顾我则笑，谑浪笑敖，中心是悼。
终风且霾，惠然肯来，莫往莫来，悠悠我思。
终风且曀，不日有曀，寤言不寐，愿言则嚏。
曀曀其阴，虺虺其雷，寤言不寐，愿言则怀。[m
%
[0;32m 《说苑引逸诗》[m
[0;31m朝代：先秦[m
[0;33m作者：佚名[m
[0;37m绵绵之葛。
在于旷野。
良工得之。
以为絺紵。
良工不得。
枯死于野。[m
%
[0;32m 《裳裳者华》[m
[0;31m朝代：先秦[m
[0;33m作者：佚名[m
[0;37m裳裳者华，其叶湑兮。我觏之子，我心写兮。我心写兮，是以有誉处兮。
裳裳者华，芸其黄矣。我觏之子，维其有章矣。维其有章矣，是以有庆矣。
裳裳者华，或黄或白。我觏之子，乘其四骆。乘其四骆，六辔沃若。
左之左之，君子宜之。右之右之，君子有之。维其有之，是以似之。[m
%
[0;32m 《琴女歌》[m
[0;31m朝代：先秦[m
[0;33m作者：佚名[m
[0;37m罗縠单衣。
可裂而绝。
三尺屏风。
可超而越。
鹿虑之剑。
可负而拔。[m
%
[0;32m 《考槃》[m
[0;31m朝代：先秦[m
[0;33m作者：佚名[m
[0;37m考槃在涧，硕人之宽。独寐寤言，永矢弗谖。
考槃在阿，硕人之薖。独寐寤歌，永矢弗过。
考槃在陆，硕人之轴。独寐寤宿，永矢弗告。[m
%
[0;32m 《子鱼论战》[m
[0;31m朝代：先秦[m
[0;33m作者：左丘明[m
[0;37m　　二十有二年春，公伐邾，取须句。夏，宋公、卫侯、许男、滕子伐郑。秋，八月丁未，及邾人战于升陉。冬，十有一月己巳朔，宋公及楚人战于泓，宋师败绩。
　　楚人伐宋以救郑。宋公将战。大司马固谏曰：“天之弃商久矣，君将兴之，弗可赦也已。”弗听。冬十一月己巳朔，宋公及楚人战于泓。宋人既成列，楚人未既济。司马曰：“彼众我寡，及其未既济也，请击之。”公曰：“不可。”既济而未成列，又以告。公曰：“未可。”既陈而后击之，宋师败绩。公伤股，门官歼焉。
　　国人皆咎公。公曰：“君子不重伤，不禽二毛。古之为军也，不以阻隘也。寡人虽亡国之余，不鼓不成列。”子鱼曰：“君未知战。勍敌之人，隘而不列，天赞我也。阻而鼓之，不亦可乎？犹有惧焉！且今之勍者，皆我敌也。虽及胡耇，获则取之，何有于二毛？明耻教战，求杀敌也。伤未及死，如何勿重？若爱重伤，则如勿伤；爱其二毛，则如服焉。三军以利用也，金鼓以声气也。利而用之，阻隘可也；声盛致志，鼓儳可也。”[m
%
[0;32m 《论语十二章》[m
[0;31m朝代：先秦[m
[0;33m作者：佚名[m
[0;37m子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”《学而》
曾子曰：“吾日三省吾身：为人谋而不忠乎？与朋友交而不信乎？传不习乎？”《学而》
子曰：“吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩。”《为政》
子曰：“温故而知新，可以为师矣。”《为政》
子曰：“学而不思则罔，思而不学则殆。”《为政》
子曰：“贤哉，回也！一箪食，一瓢饮，在陋巷，人不堪其忧，回也不改其乐。贤哉，回也！”《雍也》
子曰：“知之者不如好之者，好之者不如乐之者。”《雍也》
子曰：“饭疏食饮水，曲肱而枕之，乐亦在其中矣。不义而富且贵，于我如浮云。”《述而》
子曰：“三人行，必有我师焉。择其善者而从之，其不善者而改之。”《述而》
子在川上曰：“逝者如斯夫，不舍昼夜。”《子罕》
子曰：“三军可夺帅也， 匹夫不可夺志也。”《子罕》
子夏曰：“博学而笃志，切问而近思，仁在其中矣。”《子张》[m
